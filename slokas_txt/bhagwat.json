{
    "१-१-१": "जन्माद्यस्य यतोऽन्वयादितरतश्चार्थेष्वभिज्ञः स्वराट्\nतेने ब्रह्म हृदा य आदिकवये मुह्यन्ति यत्सूरयः ।\nतेजोवारिमृदां यथा विनिमयो यत्र त्रिसर्गोऽमृषा\nधाम्ना स्वेन सदा निरस्तकुहकं सत्यं परं धीमहि ॥",
    "१-१-२": "धर्मः प्रोज्झितकैतवोऽत्र परमो निर्मत्सराणां सतां वेद्यं वास्तवमत्र वस्तु शिवदं तापत्रयोन्मूलनम् ।\nश्रीमद्भागवते महामुनिकृते किं वा परैरीश्वरः सद्यो हृद्यवरुध्यतेऽत्र कृतिभिः शुश्रूषुभिस्तत्क्षणात् ॥",
    "१-१-४": "नैमिषेऽनिमिषक्षेत्रे ऋषयः शौनकादयः ।\nसत्रं स्वर्गायलोकाय सहस्रसममासत ॥",
    "१-१-९": "तत्र तत्राञ्जसायुष्मन् भवता यद्विनिश्चितम् ।\nपुंसामेकान्ततः श्रेयस्तन्नः शंसितुमर्हसि ॥",
    "१-१-१०": "प्रायेणाल्पायुषः सभ्य कलावस्मिन् युगे जनाः ।\nमन्दाः सुमन्दमतयो मन्दभाग्या ह्युपद्रुताः ॥",
    "१-१-११": "भूरीणि भूरिकर्माणि श्रोतव्यानि विभागशः ।\nअतः साधोऽत्र यत्सारं समुद्‍धृत्य मनीषया ।\nब्रूहि न श्रद्धानानां येनात्मा सम्प्रसीदति",
    "१-२-२": "यं प्रव्रजन्तमनुपेतमपेतकृत्यं द्वैपायनो विरहकातर आजुहाव ।\nपुत्रेति तन्मयतया तरवोऽभिनेदुस्तं सर्वभूतहृदयं मुनिमानतोऽस्मि ॥",
    "१-२-५": "मुनय: साधु पृष्टोऽहं भवद्भ‍िर्लोकमङ्गलम् ।\nयत्कृत: कृष्णसम्प्रश्नो येनात्मा सम्प्रसीदति ॥",
    "१-२-६": "सवै पुंसां परो धर्मो यतो भक्तिरधोक्षजे ।\nअहैतुक्यप्रतिहता ययाऽऽत्मा सम्प्रसीदति ॥",
    "१-२-७": "वासुदेवे भगवति भक्तियोगः प्रयोजितः ।\nजनयत्याशु वैराग्यं ज्ञानं च यदहैतुकम् ॥",
    "१-२-८": "धर्मः स्वनुष्ठितः पुंसां विष्वक्सेनकथासु यः ।\nनोत्पादयेद्यदि रतिं श्रम एव हि केवलम् ॥",
    "१-२-९": "धर्मस्य ह्यापवर्ग्यस्य नार्थोऽर्थायोपपद्यते ।\nनार्थस्य धर्मैकान्तस्य कामो लाभाय हि स्मृत:",
    "१-२-१०": "कामस्य नेन्द्रियप्रीतिर्लाभो जीवेत यावता ।\nजीवस्य तत्त्वजिज्ञासा नार्थो यश्चेह कर्मभि: ॥",
    "१-२-११": "वदन्ति तत्तत्त्वविदस्तत्त्वं यज्ज्ञानमद्वयम् ।\nब्रह्मेति परमात्मेति भगवानिति शब्द्यते ॥",
    "१-२-१३": "अतः पुम्भिर्द्विजश्रेष्ठा वर्णाश्रमविभागशः ।\nस्वनुष्ठितस्य धर्मस्य संसिद्धिर्हरितोषणम् ॥",
    "१-२-२१": "भिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि द‍ृष्ट एवात्मनीश्वरे ॥",
    "१-२-२८": "वासुदेवपरा वेदा वासुदेवपरा मखाः ।\nवासुदेवपरा योगा वासुदेवपराः क्रियाः ॥",
    "१-२-२९": "वासुदेवपरं ज्ञानं वासुदेवपरं तपः ।\nवासुदेवपरो धर्मो वासुदेवपरा गतिः ॥",
    "१-३-२३": "एकोनविंशे विंशतिमे वृष्णिषु प्राप्य जन्मनी ।\nरामकृष्णाविति भुवो भगवानहरद्भ‍रम् ॥",
    "१-३-२६": "अवतारा ह्यसङ्ख्येया हरेः सत्त्वनिधेर्द्विजाः ।\nयथाविदासिनः कुल्याः सरसः स्युः सहस्रशः ॥",
    "१-३-२८": "अने चांशकलाः पुंसः कृष्णस्तु भगवान् स्वयम् ।\nइन्द्रारिव्याकुलं लोकं मृडयन्ति युगे युगे ॥",
    "१-३-३८": "स वेद धातु: पदवीं परस्य दुरन्तवीर्यस्य रथाङ्गपाणे: । \nयोऽमायया सन्ततयानुवृत्त्या भजेत तत्पादसरोजगन्धम् ॥",
    "१-३-४०": "इदं भागवतं नाम पुराणं ब्रह्मसम्मितम् ।\nउत्तमश्लोकचरितं चकार भगवानृषिः ।\nनिःश्रेयसाय लोकस्य धन्यं स्वस्त्ययनं महत् ॥",
    "१-३-४२": "तदिदं ग्राहयामास सुतमात्मवतां वरम् ।\nसर्ववेदेतिहासानां सारं सारं समुद्‍धृतम् ॥",
    "१-३-४३": "स तु संश्रावयामास महाराजं परीक्षितम् ।\nप्रायोपविष्टं गङ्गायां परीतं परमर्षिभिः ॥",
    "१-४-४": "तस्य पुत्रो महायोगी समद‍ृङ्‍‌निर्विकल्पक: ।\nएकान्तमतिरुन्निद्रो गूढो मूढ इवेयते",
    "१-४-५": "दृष्ट्वानुयान्तमृषिमात्मजमप्यनग्नं देव्यो ह्रिया परिदधुर्न सुतस्य चित्रम् ।\nतद्वीक्ष्य पृच्छति मुनौ जगदुस्तवास्ति स्त्रीपुम्भिदा न तु सुतस्य विविक्तद‍ृष्टेः ॥",
    "१-४-८": "स गोदोहनमात्रं हि गृहेषु गृहमेधिनाम् ।\nअवेक्षते महाभागस्तीर्थीकुर्वंस्तदाश्रमम् ॥",
    "१-४-१९": "चातुर्होत्रं कर्म शुद्धं प्रजानां वीक्ष्य वैदिकम् ।\nव्यदधाद्यज्ञसन्तत्यै वेदमेकं चतुर्विधम् ॥",
    "१-४-२०": "ऋग्यजुःसामाथर्वाख्या वेदाश्चत्वार उद्‍धृताः ।\nइतिहासपुराणं च पञ्चमो वेद उच्यते ॥",
    "१-४-३१": "किं वा भागवता धर्मा न प्रायेण निरूपिताः ।\nप्रियाः परमहंसानां त एव ह्यच्युतप्रियाः ॥",
    "१-५-८": "भवतानुदितप्रायं यशो भगवतोऽमलम् ।\nयेनैवासौ न तुष्येत मन्ये तद्दर्शनं खिलम् ॥",
    "१-५-१२": "नैष्कर्म्यमप्यच्युतभाववर्जितं न शोभते ज्ञानमलं निरञ्जनम् ।\nकुत: पुन: शश्वदभद्रमीश्वरे न चार्पितं कर्म यदप्यकारणम् ॥",
    "१-५-१७": "त्यक्त्वा स्वधर्मं चरणाम्बुजं हरेर्भजन्नपक्‍वोऽथ पतेत्ततो यदि ।\nयत्र क्‍व वाभद्रमभूदमुष्य किं को वार्थ आप्तोऽभजतां स्वधर्मतः ॥",
    "१-६-१८": "प्रेमातिभरनिर्भिन्नपुलकाङ्गोऽतिनिर्वृत: ।\nआनन्दसम्प्लवे लीनो नापश्यमुभयं मुने",
    "१-७-४": "भक्तियोगेन मनसि सम्यक् प्रणिहितेऽमले ।\nअपश्यत्पुरुषं पूर्णं मायां च तदपाश्रयम् ॥",
    "१-७-५": "यया सम्मोहितो जीव आत्मानं त्रिगुणात्मकम् ।\nपरोऽपि मनुतेऽनर्थं तत्कृतं चाभिपद्यते ॥",
    "१-७-१०": "आत्मारामाश्च मुनयो निर्ग्रन्था अप्युरुक्रमे ।\nकुर्वन्त्यहैतुकीं भक्तिमित्थम्भूतगुणो हरिः ॥",
    "१-७-११": "हरेर्गुणाक्षिप्तमतिर्भगवान् बादरायणिः ।\nअध्यगान्महदाख्यानं नित्यं विष्णुजनप्रियः ॥",
    "१-७-२३": "त्वमाद्यः पुरुषः साक्षादीश्वरः प्रकृतेः परः ।\nमायां व्युदस्य चिच्छक्त्या कैवल्ये स्थित आत्मनि ॥",
    "१-८-२०": "तथा परमहंसानां मुनीनाममलात्मनाम् ।\nभक्तियोगविधानार्थं कथं पश्येम हि स्त्रियः ॥",
    "१-८-२२": "नमः पङ्कजनाभाय नमः पङ्कजमालिने ।\nनमः पङ्कजनेत्राय नमस्ते पङ्कजाङ्‍घ्रये ॥",
    "१-८-२५": "विपदः सन्तु ताः शश्वत्तत्र तत्र जगद्गुरो ।\nभवतो दर्शनं यत्स्यादपुनर्भवदर्शनम् ॥",
    "१-८-२६": "जन्मैश्वर्यश्रुतश्रीभिरेधमानमदः पुमान् ।\nनैवार्हत्यभिधातुं वै त्वामकिञ्चनगोचरम् ॥",
    "१-८-३०": "जन्म कर्म च विश्वात्मन्नजस्याकर्तुरात्मन: ।\nतिर्यङ्‍नृषिषु याद:सु तदत्यन्तविडम्बनम् ॥",
    "१-८-३१": "गोप्याददे त्वयि कृतागसि दाम तावद् या ते दशाश्रुकलिलाञ्जनसम्भ्रमाक्षम् ।\nवक्त्रं निनीय भयभावनया स्थितस्य सा मां विमोहयति भीरपि यद्ब‍िभेति ॥",
    "१-८-३५": "भवेऽस्मिन् क्लिश्यमानानामविद्याकामकर्मभिः ।\nश्रवणस्मरणार्हाणि करिष्यन्निति केचन ॥",
    "१-९-२३": "भक्त्याऽऽवेश्यमनो यस्मिन् वाचा यन्नाम कीर्तयन् ।\nत्यजन् कलेवरं योगी मुच्यते कामकर्मभिः ॥",
    "१-११-३९": "तं मेनिरेऽबला मूढा: स्त्रैणं चानुव्रतं रह: ।\nअप्रमाणविदो भर्तुरीश्वरं मतयो यथा ",
    "१-१२-३०": "स एष लोके विख्यातः परीक्षिदिति यत्प्रभुः ।\nगर्भे पूर्वं दृष्टमनुध्यायन् परीक्षेत नरेष्विह ॥",
    "१-१८-१४": "को नाम तृप्येद् रसवित्कथायां महत्तमैकान्तपरायणस्य ।\nनान्तं गुणानामगुणस्य जग्मुर्योगेश्वरा ये भवपाद्ममुख्याः ॥",
    "१-१९-३८": "यच्छ्रोतव्यमथो जप्यं यत्कर्तव्यं नृभि: प्रभो ।\nस्मर्तव्यं भजनीयं वा ब्रूहि यद्वा विपर्ययम् ॥",
    "२-१-५": "तस्माद्भारत सर्वात्मा भगवानीश्वरो हरिः ।\nश्रोतव्यः कीर्तितव्यश्च स्मर्तव्यश्चेच्छताभयम् ॥",
    "२-१-६": "एतावान् सांख्ययोगाभ्यां स्वधर्मपरिनिष्ठया ।\nजन्मलाभः परः पुंसामन्ते नारायणस्मृतिः ॥",
    "२-१-९": "परिनिष्ठितोऽपि नैर्गुण्य उत्तमश्लोकलीलया ।\nगृहीतचेता राजर्षे आख्यानं यदधीतवान् ॥",
    "२-१-११": "एतन्निर्विद्यमानानामिच्छतामकुतोभयम् ।\nयोगिनां नृप निर्णीतं हरेर्नामानुकीर्तनम् ॥",
    "२-२-१७": "न यत्र कालोऽनिमिषां परः प्रभुः कुतो नु देवा जगतां य ईशिरे ।\nन यत्र सत्त्वं न रजस्तमश्च न वै विकारो न महान् प्रधानम् ॥",
    "२-२-३३": "न ह्यतोऽन्यः शिवः पन्था विशतः संसृताविह ।\nवासुदेवे भगवति भक्तियोगो यतो भवेत् ॥",
    "२-२-३४": "भगवान् ब्रह्म कार्त्स्‍न्येन त्रिरन्वीक्ष्य मनीषया ।\nतदध्यवस्यत् कूटस्थो रतिरात्मन् यतो भवेत् ॥",
    "२-२-३६": "तस्मात् सर्वात्मना राजन् हरिः सर्वत्र सर्वदा ।\nश्रोतव्यः कीर्तितव्यश्च स्मर्तव्यो भगवान्नृणाम् ॥",
    "२-३-१०": "अकामः सर्वकामो वा मोक्षकाम उदारधीः ।\nतीव्रेण भक्तियोगेन यजेत पुरुषं परम् ॥",
    "२-३-१२": "ज्ञानं यदाप्रतिनिवृत्तगुणोर्मिचक्र मात्मप्रसाद उत यत्र गुणेष्वसङ्गः ।\nकैवल्यसम्मतपथस्त्वथ भक्तियोगः को निर्वृतो हरिकथासु रतिं न कुर्यात् ॥",
    "२-३-२०": "बिले बतोरुक्रमविक्रमान् ये न श‍ृण्वतः कर्णपुटे नरस्य ।\nजिह्वासती दार्दुरिकेव सूत न चोपगायत्युरुगायगाथाः ॥",
    "२-३-२१": "भारः परं पट्टकिरीटजुष्ट मप्युत्तमाङ्गं न नमेन्मुकुन्दम् ।\nशावौ करौ नो कुरुते सपर्यां हरेर्लसत्काञ्चनकङ्कणौ वा ॥",
    "२-३-२२": "बर्हायिते ते नयने नराणां लिङ्गानि विष्णोर्न निरीक्षतो ये ।\nपादौ नृणां तौ द्रुमजन्मभाजौ क्षेत्राणि नानुव्रजतो हरेर्यौ ॥",
    "२-३-२३": "जीवञ्छवो भागवताङ्‌घ्रिरेणुं न जातु मर्त्योऽभिलभेत यस्तु ।\nश्रीविष्णुपद्या मनुजस्तुलस्याः श्वसञ्छवो यस्तु न वेद गन्धम् ॥",
    "२-३-२४": "तदश्मसारं हृदयं बतेदं यद् गृह्यमाणैर्हरिनामधेयैः ।\nन विक्रियेताथ यदा विकारो नेत्रे जलं गात्ररुहेषु हर्षः ॥",
    "२-४-१४": "नमो नमस्तेऽस्त्वृषभाय सात्वतां विदूरकाष्ठाय मुहुः कुयोगिनाम् ।\nनिरस्तसाम्यातिशयेन राधसा स्वधामनि ब्रह्मणि रंस्यते नमः ॥",
    "२-४-१७": "तपस्विनो दानपरा यशस्विनो मनस्विनो मन्त्रविदः सुमङ्गलाः ।\nक्षेमं न विन्दन्ति विना यदर्पणं तस्मै सुभद्रश्रवसे नमो नमः ॥",
    "२-५-१३": "विलज्जमानया यस्य स्थातुमीक्षापथेऽमुया ।\nविमोहिता विकत्थन्ते ममाहमिति दुर्धियः ॥",
    "२-५-१४": "द्रव्यं कर्म च कालश्च स्वभावो जीव एव च ।\nवासुदेवात्परो ब्रह्मन्न च चान्योऽर्थोऽस्ति तत्त्वतः ॥",
    "२-५-१५": "नारायणपरा वेदा देवा नारायणाङ्गजाः ।\nनारायणपरा लोका नारायणपरा मखाः ॥",
    "२-५-१६": "नारायणपरो योगो नारायणपरं तपः ।\nनारायणपरं ज्ञानं नारायणपरा गतिः ॥",
    "२-६-१५": "सर्वं पुरुष एवेदं भूतं भव्यं भवच्च यत् ।\nतेनेदमावृतं विश्वं वितस्तिमधितिष्ठति ॥",
    "२-६-१८": "पादेषु सर्वभूतानि पुंसः स्थितिपदो विदुः ।\nअमृतं क्षेममभयं त्रिमूर्ध्नोऽधायि मूर्धसु ॥",
    "२-६-३१": "सृजामि तन्नियुक्तोऽहं हरो हरति तद्वशः ।\nविश्वं पुरुषरूपेण परिपाति त्रिशक्तिधृक् ॥",
    "२-६-३४": "सोऽहं समाम्नायमयस्तपोमयः प्रजापतीनामभिवन्दितः पतिः ।\nआस्थाय योगं निपुणं समाहितस्तं नाध्यगच्छं यत आत्मसम्भवः ॥",
    "२-६-३६": "नाहं न यूयं यदृतां गतिं विदुर्न वामदेवः किमुतापरे सुराः ।\nतन्मायया मोहितबुद्धयस्त्विदं विनिर्मितं चात्म समं प्रचक्ष्महे ॥",
    "२-७-४२": "येषां स एव भगवान् दययेदनन्तः सर्वात्मनाऽऽश्रितपदो यदि निर्व्यलीकम् ।\nते दुस्तरामतितरन्ति च देवमायां नैषां ममाहमिति धीः श्वश्रृगालभक्ष्ये ॥",
    "२-७-४७": "शश्वत् प्रशान्तमभयं प्रतिबोधमात्रं\nशुद्धं समं सदसतः परमात्मतत्त्वम् ।\nशब्दो न यत्र पुरुकारकवान् क्रियार्थो\nमाया परैत्यभिमुखे च विलज्जमाना\nतद् वै पदं भगवतः परमस्य पुंसो\nब्रह्मेति यद् विदुरजस्रसुखं विशोकम् ॥",
    "२-९-५": "स आदिदेवो जगतां परो गुरुः स्वधिष्ण्यमास्थाय सिसृक्षयैक्षत ।\nतां नाध्यगच्छद् द‍ृशमत्र सम्मतां प्रपञ्चनिर्माणविधिर्यया भवेत् ॥",
    "२-९-१०": "प्रवर्तते यत्र रजस्तमस्तयोः सत्त्वं च मिश्रं न च कालविक्रमः ।\nन यत्र माया किमुतापरे हरेरनुव्रता यत्र सुरासुरार्चिताः ॥",
    "२-९-३१": "यावानहं यथाभावो यद्रूपगुणकर्मकः ।\nतथैव तत्त्वविज्ञानमस्तु ते मदनुग्रहात् ॥",
    "२-९-३२": "अहमेवासमेवाग्रे नान्यद् यत् सदसत् परम् ।\nपश्चादहं यदेतच्च योऽवशिष्येत सोऽस्म्यहम् ॥",
    "२-९-३३": "ऋतेऽर्थं यत् प्रतीयेत न प्रतीयेत चात्मनि ।\nतद्विद्यादात्मनो मायां यथाभासो यथा तमः ॥",
    "२-९-३८": "अन्तर्हितेन्द्रियार्थाय हरये विहिताञ्जलिः ।\nसर्वभूतमयो विश्वं ससर्जेदं स पूर्ववत् ॥",
    "२-१०-६": "निरोधोऽस्यानुशयनमात्मन: सह शक्तिभि: ।\nमुक्तिर्हित्वान्यथारूपं स्वरूपेण व्यवस्थिति:",
    "२-१०-४१": "सत्त्वं रजस्तम इति तिस्रः सुरनृनारकाः ।\nतत्राप्येकैकशो राजन् भिद्यन्ते गतयस्त्रिधा ।\nयदैकैकतरोऽन्याभ्यां स्वभाव उपहन्यते ॥",
    "३-२-११": "प्रदर्श्यातप्ततपसामवितृप्तद‍ृशां नृणाम् ।\nआदायान्तरधाद्यस्तु स्वबिम्बं लोकलोचनम् ॥",
    "३-२-१२": "यन्मर्त्यलीलौपयिकं स्वयोगमायाबलं दर्शयता गृहीतम् ।\nविस्मापनं स्वस्य च सौभगर्द्धेः परं पदं भूषणभूषणाङ्गम् ॥",
    "३-२-२१": "स्वयं त्वसाम्यातिशयस्त्र्यधीशः स्वाराज्यलक्ष्म्याप्तसमस्तकामः ।\nबलिं हरद्‍‌भिश्चिरलोकपालैः किरीटकोट्येडितपादपीठः ॥",
    "३-२-२३": "अहो बकी यं स्तनकालकूटं जिघांसयापाययदप्यसाध्वी ।\nलेभे गतिं धात्र्युचितां ततोऽन्यं कं वा दयालुं शरणं व्रजेम ॥",
    "३-३-९": "तास्वपत्यान्यजनयदात्मतुल्यानि सर्वतः ।\nएकैकस्यां दश दश प्रकृतेर्विबुभूषया ॥",
    "३-४-१६": "कर्माण्यनीहस्य भवोऽभवस्य ते दुर्गाश्रयोऽथारिभयात्पलायनम् ।\nकालात्मनो यत्प्रमदायुताश्रमः स्वात्मन्रतेः खिद्यति धीर्विदामिह ॥",
    "३-४-३१": "नोद्धवोऽण्वपि मन्न्यूनो यद्गुणैर्नार्दितः प्रभुः ।\nअतो मद्वयुनं लोकं ग्राहयन्निह तिष्ठतु ॥",
    "३-५-२": "सुखाय कर्माणि करोति लोको न तैः सुखं वान्यदुपारमं वा ।\nविन्देत भूयस्तत एव दुःखं यदत्र युक्तं भगवान् वदेन्नः ॥",
    "३-६-३८": "आत्मनोऽवसितो वत्स महिमा कविनादिना ।\nसंवत्सरसहस्रान्ते धिया योगविपक्‍कया ॥",
    "३-६-३९": "अतो भगवतो माया मायिनामपि मोहिनी ।\nयत्स्वयं चात्मवर्त्मात्मा न वेद किमुतापरे ॥",
    "३-७-९": "मैत्रेय उवाचसेयं भगवतो माया यन्नयेन विरुध्यते ।\nईश्वरस्य विमुक्तस्य कार्पण्यमुत बन्धनम्",
    "३-७-१७": "यश्च मूढतमो लोके यश्च बुद्धे: परं गत: ।\nतावुभौ सुखमेधेते क्लिश्यत्यन्तरितो जन:",
    "३-९-३": "नातः परं परम यद्भवतः स्वरूपमानन्दमात्रमविकल्पमविद्धवर्चः ।\nपश्यामि विश्वसृजमेकमविश्वमात्मन् भूतेन्द्रियात्मकमदस्त उपाश्रितोऽस्मि ॥",
    "३-९-११": "त्वं भक्तियोगपरिभावितहृत्सरोज आस्से श्रुतेक्षितपथो ननु नाथ पुंसाम् ।\nयद्यद्धिया त उरुगाय विभावयन्ति तत्तद्वपुः प्रणयसे सदनुग्रहाय ॥",
    "३-९-४३": "सर्ववेदमयेनेदमात्मनात्मात्मयोनिना ।\nप्रजाः सृज यथापूर्वं याश्च मय्यनुशेरते ॥",
    "३-१५-१४": "वसन्ति यत्र पुरुषाः सर्वे वैकुण्ठमूर्तयः ।\nयेऽनिमित्तनिमित्तेन धर्मेणाराधयन् हरिम् ॥",
    "३-१५-४३": "तस्यारविन्दनयनस्य पदारविन्दकिञ्जल्कमिश्रतुलसीमकरन्दवायुः ।\nअन्तर्गतः स्वविवरेण चकार तेषां सङ्‌क्षोभमक्षरजुषामपि चित्ततन्वोः ॥",
    "३-१५-४८": "नात्यन्तिकं विगणयन्त्यपि ते प्रसादं किम्वन्यदर्पितभयं भ्रुव उन्नयैस्ते ।\nयेऽङ्ग त्वदङ्‌घ्रि शरणा भवतः कथायाः कीर्तन्यतीर्थयशसः कुशला रसज्ञाः ॥",
    "३-१५-४९": "कामं भवः स्ववृजिनैर्निरयेषु नः स्ताच्चेतोऽलिवद्यदि नु ते पदयो रमेत ।\nवाचश्च नस्तुलसिवद्यदि तेऽङ्‌घ्रि शोभाः पूर्येत ते गुणगणैर्यदि कर्णरन्ध्रः ॥",
    "३-२५-१५": "चेतः खल्वस्य बन्धाय मुक्तये चात्मनो मतम् ।\nगुणेषु सक्तं बन्धाय रतं वा पुंसि मुक्तये ॥",
    "३-२५-१९": "न युज्यमानया भक्त्या भगवत्यखिलात्मनि ।\nसद‍ृशोऽस्ति शिवः पन्था योगिनां ब्रह्मसिद्धये ॥",
    "३-२५-२५": "सतां प्रसङ्गान्मम वीर्यसंविदो भवन्ति हृत्कर्णरसायना: कथा: ।\nतज्जोषणादाश्वपवर्गवर्त्मनि श्रद्धा रतिर्भक्तिरनुक्रमिष्यति॥",
    "३-२५-३३": "देवानां गुणलिङ्गानामानुश्रविककर्मणाम् ।\nसत्त्व एवैकमनसो वृत्तिः स्वाभाविकी तु या ।\nअनिमित्ता भागवती भक्तिः सिद्धेर्गरीयसी जरयत्याशु या कोशं निगीर्णमनलो यथा ॥",
    "३-२५-३४": "नैकात्मतां मे स्पृहयन्ति केचिन् मत्पादसेवाभिरता मदीहाः ।\nयेऽन्योन्यतो भागवताः प्रसज्य सभाजयन्ते मम पौरुषाणि ॥",
    "३-२५-३८": "न कर्हिचिन्मत्पराः शान्तरूपे नङ्‍क्ष्यन्ति नो मेऽनिमिषो लेढि हेतिः ।\nयेषामहं प्रिय आत्मा सुतश्च सखा गुरुः सुहृदो दैवमिष्टम् ॥",
    "३-२५-४२": "मद्भयाद्वाति वातोऽयं सूर्यस्तपति मद्भयात् ।\nवर्षतीन्द्रो दहत्यग्निर्मृत्युश्चरति मद्भयात् ॥",
    "३-२५-४४": "एतावानेव लोकेऽस्मिन् पुंसां निःश्रेयसोदयः ।\nतीव्रेण भक्तियोगेन मनो मय्यर्पितं स्थिरम् ॥",
    "३-२६-१९": "दैवात्क्षुभितधर्मिण्यां स्वस्यां योनौ पर: पुमान् । \nआधत्त वीर्यं सासूत महत्तत्त्वं हिरण्मयम् ॥",
    "३-२८-२९": "भृत्यानुकम्पितधियेह गृहीतमूर्तेः सञ्चिन्तयेद्भगवतो वदनारविन्दम् ।\nयद्विस्फुरन्मकरकुण्डलवल्गितेन विद्योतितामलकपोलमुदारनासम् ॥",
    "३-२९-८": "अभिसन्धाय यो हिंसां दम्भं मात्सर्यमेव वा ।\nसंरम्भी भिन्नद‍ृग्भावं मयि कुर्यात्स तामसः ॥",
    "३-२९-९": "विषयानभिसन्धाय यश ऐश्वर्यमेव वा ।\nअर्चादावर्चयेद्यो मां पृथग्भावः स राजसः ॥",
    "३-२९-१०": "कर्मनिर्हारमुद्दिश्य परस्मिन्वा तदर्पणम् ।\nयजेद्यष्टव्यमिति वा पृथग्भावः स सात्त्विकः ॥",
    "३-२९-११": "मद्गुणश्रुतिमात्रेण मयि सर्वगुहाशये ।\nमनोगतिरविच्छिन्ना यथा गङ्गाम्भसोऽम्बुधौ ॥",
    "३-२९-१२": "लक्षणं भक्तियोगस्य निर्गुणस्य ह्युदाहृतम् ।\nअहैतुक्यव्यवहिता या भक्तिः पुरुषोत्तमे ॥",
    "३-२९-१३": "सालोक्यसार्ष्टिसामीप्य सारूप्यैकत्वमप्युत ।\nदीयमानं न गृह्णन्ति विना मत्सेवनं जनाः ॥",
    "३-२९-३१": "ततो वर्णाश्च चत्वारस्तेषां ब्राह्मण उत्तम: ।\nब्राह्मणेष्वपि वेदज्ञो ह्यर्थज्ञोऽभ्यधिकस्तत: ॥ ",
    "३-३०-४": "जन्तुर्वै भव एतस्मिन्यां यां योनिमनुव्रजेत् ।\nतस्यां तस्यां स लभते निर्वृतिं न विरज्यते ॥",
    "३-३०-५": "नरकस्थोऽपि देहं वै न पुमांस्त्यक्तुमिच्छति ।\nनारक्यां निर्वृतौ सत्यां देवमायाविमोहितः ॥",
    "३-३२-२०": "दक्षिणेन पथार्यम्णः पितृलोकं व्रजन्ति ते ।\nप्रजामनु प्रजायन्ते श्मशानान्तक्रियाकृतः ॥",
    "३-३३-७": "अहो बत श्वपचोऽतो गरीयान् यज्जिह्वाग्रे वर्तते नाम तुभ्यम् ।\nतेपुस्तपस्ते जुहुवुः सस्‍नुरार्या ब्रह्मानूचुर्नाम गृणन्ति ये ते ॥",
    "४-७-३७": "लोकपाला ऊचु:द‍ृष्ट: किं नो द‍ृग्भिरसद्ग्रहैस्त्वंप्रत्यग्द्रष्टा द‍ृश्यते येन विश्वम् ।\nमाया ह्येषा भवदीया हि भूमन्यस्त्वं षष्ठ: पञ्चभिर्भासि भूतै:",
    "४-१२-३६": "यद् भ्राजमानं स्वरुचैव सर्वतो लोकास्त्रयो ह्यनु विभ्राजन्त एते ।\nयन्नाव्रजञ्जन्तुषु येऽननुग्रहा व्रजन्ति भद्राणि चरन्ति येऽनिशम् ॥",
    "४-२४-२९": "स्वधर्मनिष्ठः शतजन्मभिः पुमान् विरिञ्चतामेति ततः परं हि माम् ।\nअव्याकृतं भागवतोऽथ वैष्णवं पदं यथाहं विबुधाः कलात्यये ॥",
    "४-२९-३४": "नैकान्ततः प्रतीकारः कर्मणां कर्म केवलम् ।\nद्वयं ह्यविद्योपसृतं स्वप्ने स्वप्न इवानघ ॥",
    "४-२९-४६": "यदा यमनुगृह्णाति भगवानात्मभावितः ।\nस जहाति मतिं लोके वेदे च परिनिष्ठिताम् ॥",
    "४-२९-४८": "स्वं लोकं न विदुस्ते वै यत्र देवो जनार्दनः ।\nआहुर्धूम्रधियो वेदं सकर्मकमतद्विदः ॥",
    "४-२९-४९": "आस्तीर्य दर्भैः प्रागग्रैः कार्त्स्‍न्येन क्षितिमण्डलम् ।\nस्तब्धो बृहद्वधान्मानी कर्म नावैषि यत्परम् ।\nतत्कर्म हरितोषं यत्सा विद्या तन्मतिर्यया ॥",
    "४-२९-५०": "हरिर्देहभृतामात्मा स्वयं प्रकृतिरीश्वर: ।\nतत्पादमूलं शरणं यत: क्षेमो नृणामिह",
    "४-३०-१९": "गृहेष्वाविशतां चापि पुंसां कुशलकर्मणाम् ।\nमद्वार्तायातयामानां न बन्धाय गृहा मता:",
    "४-३०-२५": "नमः कमलनाभाय नमः कमलमालिने ।\nनमः कमलपादाय नमस्ते कमलेक्षण ॥",
    "४-३१-१४": "यथा तरोर्मूलनिषेचनेन तृप्यन्ति तत्स्कन्धभुजोपशाखाः ।\nप्राणोपहाराच्च यथेन्द्रियाणां तथैव सर्वार्हणमच्युतेज्या ॥",
    "५-१-१६": "मुक्तोऽपि तावद्ब‍िभृयात्स्वदेहमारब्धमश्नन्नभिमानशून्यः ।\nयथानुभूतं प्रतियातनिद्रः किं त्वन्यदेहाय गुणान्न वृङ्क्ते ॥",
    "५-६-३": "तथा चोक्तम्न कुर्यात्कर्हिचित्सख्यं मनसि ह्यनवस्थिते ।\nयद्विश्रम्भाच्चिराच्चीर्णं चस्कन्द तप ऐश्वरम् ॥",
    "५-६-४": "नित्यं ददाति कामस्यच्छिद्रं तमनु येऽरयः ।\nयोगिनः कृतमैत्रस्य पत्युर्जायेव पुंश्चली ॥",
    "५-६-५": "कामो मन्युर्मदो लोभ: शोकमोहभयादय: ।\nकर्मबन्धश्च यन्मूल: स्वीकुर्यात्को नु तद् बुध:",
    "५-८-१३": "हरिर्हि साक्षाद्भ‍गवान् शरीरिणामात्मा झषाणामिव तोयमीप्सितम् ।\nहित्वा महांस्तं यदि सज्जते गृहे तदा महत्त्वं वयसा दम्पतीनाम् ॥",
    "५-८-२०": "यस्यास्ति भक्तिर्भगवत्यकिञ्चना सर्वैर्गुणैस्तत्र समासते सुरा: ।\nहरावभक्तस्य कुतो महद्गुणा मनोरथेनासति धावतो बहि: ॥",
    "५-१०-२०": "स वै भवाँल्लोकनिरीक्षणार्थमव्यक्तलिङ्गो विचरत्यपिस्वित् ।\nयोगेश्वराणां गतिमन्धबुद्धिः कथं विचक्षीत गृहानुबन्धः ॥",
    "५-१२-१२": "रहूगणैतत्तपसा न याति न चेज्यया निर्वपणाद् गृहाद्वा ।\nनच्छन्दसा नैव जलाग्निसूर्यैर्विना महत्पादरजोऽभिषेकम् ॥",
    "५-१८-४": "वदन्ति विश्वं कवयः स्म नश्वरंपश्यन्ति चाध्यात्मविदो विपश्चितः । तथापि मुह्यन्ति तवाज माययासुविस्मितं कृत्यमजं नतोऽस्मि तम् ॥",
    "५-१८-१२": "यस्यास्ति भक्तिर्भगवत्यकिञ्चना सर्वैर्गुणैस्तत्र समासते सुराः ।\nहरावभक्तस्य कुतो महद्गुणा मनोरथेनासति धावतो बहिः ॥",
    "५-१८-१३": "हरिर्हि साक्षाद्भ‍गवान् शरीरिणा-मात्मा झषाणामिव तोयमीप्सितम् ।\nहित्वा महांस्तं यदि सज्जते गृहेतदा महत्त्वं वयसा दम्पतीनाम्",
    "६-१-१५": "केचित्केवलया भक्त्या वासुदेवपरायणाः ।\nअघं धुन्वन्ति कार्त्स्‍न्येन नीहारमिव भास्करः ॥",
    "६-१-४०": "वेदप्रणिहितो धर्मो ह्यधर्मस्तद्विपर्ययः ।\nवेदो नारायणः साक्षात्स्वयम्भूरिति शुश्रुम ॥",
    "६-१-४४": "सम्भवन्ति हि भद्राणि विपरीतानि चानघाः ।\nकारिणां गुणसङ्गोऽस्ति देहवान्न ह्यकर्मकृत् ॥",
    "६-१-५३": "न हि कश्चित्क्षणमपि जातु तिष्ठत्यकर्मकृत् ।\nकार्यते ह्यवशः कर्म गुणैः स्वाभाविकैर्बलात् ॥",
    "६-१-५६": "अयं हि श्रुतसम्पन्नः शीलवृत्तगुणालयः ।\nधृतव्रतो मृदुर्दान्तः सत्यवाङ्‍मन्त्रविच्छुचिः ॥",
    "६-१-५७": "गुर्वग्‍न्यतिथिवृद्धानां शुश्रूषुर्निरहङ्कतः ।\nसर्वभूतसुहृत्साधुर्मितवागनसूयकः ॥",
    "६-२-१४": "साङ्केत्यं पारिहास्यं वा स्तोभं हेलनमेव वा ।\nवैकुण्ठनामग्रहणमशेषाघहरं विदु:",
    "६-२-१७": "तैस्तान्यघानि पूयन्ते तपोदानव्रतादिभिः ।\nनाधर्मजं तद्‌धृदयं तदपीशाङ्‌घ्रिसेवया ॥",
    "६-२-२०": "त एवं सुविनिर्णीय धर्मं भागवतं नृप ।\nतं याम्यपाशान्निर्मुच्य विप्रं मृत्योरमूमुचन् ॥",
    "६-२-२४": "अजामिलोऽप्यथाकर्ण्य दूतानां यमकृष्णयोः ।\nधर्मं भागवतं शुद्धं त्रैवेद्यं च गुणाश्रयम् ॥",
    "६-२-२५": "भक्तिमान् भगवत्याशु माहात्म्यश्रवणाद्धरेः ।\nअनुतापो महानासीत्स्मरतोऽशुभमात्मनः ॥",
    "६-२-३८": "ममाहमिति देहादौ हित्वामिथ्यार्थधीर्मतिम् ।\nधास्ये मनो भगवति शुद्धं तत्कीर्तनादिभिः ॥",
    "६-२-३९": "इति जातसुनिर्वेदः क्षणसङ्गेन साधुषु ।\nगङ्गाद्वारमुपेयाय त्यक्तसर्वानुबन्धनः ॥",
    "६-२-४४": "साकं विहायसा विप्रो महापुरुषकिङ्करैः ।\nहैमं विमानमारुह्य ययौ यत्र श्रियः पतिः ॥",
    "६-२-४९": "म्रियमाणो हरेर्नाम गृणन् पुत्रोपचारितम् ।\nअजामिलोऽप्यगाद्धाम किमुत श्रद्धया गृणन् ॥",
    "६-३-१९": "धर्मं तु साक्षाद्भ‍गवत्प्रणीतं न वै विदुऋर्षयो नापि देवाः ।\nन सिद्धमुख्या असुरा मनुष्याः कुतो नु विद्याधरचारणादयः ॥",
    "६-३-२२": "एतावानेव लोकेऽस्मिन् पुंसां धर्मः परः स्मृतः ।\nभक्तियोगो भगवति तन्नामग्रहणादिभिः ॥",
    "६-३-२५": "प्रायेण वेद तदिदं न महाजनोऽयं देव्या विमोहितमतिर्बत माययालम् ।\nत्रय्यां जडीकृतमतिर्मधुपुष्पितायां वैतानिके महति कर्मणि युज्यमानः ॥",
    "६-३-२९": "जिह्वा न वक्ति भगवद्गुणनामधेयं\nचेतश्च न स्मरति तच्चरणारविन्दम् ।\nकृष्णाय नो नमति यच्छिर एकदापि\nतानानयध्वमसतोऽकृतविष्णुकृत्यान् ॥",
    "६-९-११": "हतपुत्रस्ततस्त्वष्टा जुहावेन्द्राय शत्रवे ।\nइन्द्रशत्रो विवर्धस्व मा चिरं जहि विद्विषम् ॥",
    "६-११-२५": "न नाकपृष्ठं न च पारमेष्ठ्यं न सार्वभौमं न रसाधिपत्यम् ।\nन योगसिद्धीरपुनर्भवं वा समञ्जस त्वा विरहय्य काङ्‌क्षे ॥",
    "६-१४-५": "मुक्तानामपि सिद्धानां नारायणपरायणः ।\nसुदुर्लभः प्रशान्तात्मा कोटिष्वपि महामुने ॥",
    "६-१६-६०": "सुखाय दुःखमोक्षाय कुर्वाते दम्पती क्रियाः ।\nततोऽनिवृत्तिरप्राप्तिर्दुःखस्य च सुखस्य च ॥",
    "६-१७-२८": "नारायणपराः सर्वे न कुतश्चन बिभ्यति ।\nस्वर्गापवर्गनरकेष्वपि तुल्यार्थदर्शिनः ॥",
    "६-१७-३२": "नाहं विरिञ्चो न कुमारनारदौ न ब्रह्मपुत्रा मुनयः सुरेशाः ।\nविदाम यस्येहितमंशकांशका न तत्स्वरूपं पृथगीशमानिनः ॥",
    "७-१-२५": "तस्माद्वैरानुबन्धेन निर्वैरेण भयेन वा ।\nस्‍नेहात्कामेन वा युञ्‍ज्यात् कथञ्चिन्नेक्षते पृथक् ॥",
    "७-१-२८": "एवं कृष्णे भगवति मायामनुज ईश्वरे ।\nवैरेण पूतपाप्मानस्तमापुरनुचिन्तया ॥",
    "७-१-२९": "कामाद् द्वेषाद्भ‍यात्स्‍नेहाद्यथा भक्त्येश्वरे मनः ।\nआवेश्य तदघं हित्वा बहवस्तद्गतिं गताः ॥",
    "७-१-३०": "गोप्यः कामाद्भ‍यात्कंसो द्वेषाच्चैद्यादयो नृपाः ।\nसम्बन्धाद् वृष्णयः स्‍नेहाद्यूयं भक्त्या वयं विभो ॥",
    "७-१-३१": "कतमोऽपि न वेनः स्यात्पञ्चानां पुरुषं प्रति ।\nतस्मात् केनाप्युपायेन मनः कृष्णे निवेशयेत् ॥",
    "७-४-४०": "नदति क्‍वचिदुत्कण्ठो विलज्जो नृत्यति क्‍वचित् ।\nक्‍वचित्तद्भ‍ावनायुक्तस्तन्मयोऽनुचकार ह",
    "७-५-२३": "श्रवणं कीर्तनं विष्णोः अर्चनं पादसेवनम् ।\nस्मरणं वन्दनं दास्यं सख्यमात्मनिवेदनम् ॥",
    "७-५-२४": "इति पुंसार्पिता विष्णौ भक्तिश्चेन्नवलक्षणा ।\nक्रियेत भगवत्यद्धा तन्मन्येऽधीतमुत्तमम्",
    "७-५-३२": "नैषां मतिस्तावदुरुक्रमाङ्‌घ्रिं स्पृशत्यनर्थापगमो यदर्थः ।\nमहीयसां पादरजोऽभिषेकं निष्किञ्चनानां न वृणीत यावत् ॥",
    "७-६-१": "कौमार आचरेत्प्राज्ञो धर्मान्भागवतानिह ।\nदुर्लभं मानुषं जन्म तदप्यध्रुवमर्थदम् ॥",
    "७-७-१९": "आत्मा नित्योऽव्ययः शुद्ध एकः क्षेत्रज्ञ आश्रयः ।\nअविक्रियः स्वद‍ृग् हेतुर्व्यापकोऽसङ्‌‌ग्यनावृतः ॥",
    "७-७-३८": "कोऽतिप्रयासोऽसुरबालका हरेरुपासने स्वे हृदि छिद्रवत् सतः ।\nस्वस्यात्मनः सख्युरशेषदेहिनां सामान्यतः किं विषयोपपादनैः ॥",
    "७-७-४२": "सुखाय दुःखमोक्षाय सङ्कल्प इह कर्मिणः ।\nसदाप्नोतीहया दुःखमनीहायाः सुखावृतः ॥",
    "७-७-५२": "न दानं न तपो नेज्या न शौचं न व्रतानि च ।\nप्रीयतेऽमलया भक्त्या हरिरन्यद् विडम्बनम् ॥",
    "७-७-५५": "एतावानेव लोकेऽस्मिन्पुंसः स्वार्थः परः स्मृतः ।\nएकान्तभक्तिर्गोविन्दे यत्सर्वत्र तदीक्षणम् ॥",
    "७-९-१०": "विप्राद् द्विषड् गुण युतादरविन्द नाभोपादारविन्दविमुखात्श्वपचं वरिष्ठम् ।\nमन्ये तदर्पितमनो वचने हितार्थप्राणं पुनाति स कुलं न तु भूरिमानः ॥",
    "७-९-४०": "जिह्वैकतोऽच्युत विकर्षति मावितृप्ता शिश्नोऽन्यतस्त्वगुदरं श्रवणं कुतश्चित् ।\nघ्राणोऽन्यतश्चपलदृक् क्वच कर्मशक्तिर्बह्व्य: सपत्‍न्य इव गेहपतिं लुनन्ति",
    "७-९-५२": "प्रह्राद भद्र भद्रं ते प्रीतोऽहं तेऽसुरोत्तम ।\nवरं वृणीष्वाभिमतं कामपूरोऽस्म्यहं नृणाम् ॥",
    "७-१०-४": "नान्यथा तेऽखिलगुरो घटेत करुणात्मनः ।\nयस्त आशिष आशास्ते न स भृत्यः स वै वणिक् ॥",
    "७-१०-६": "अहं त्वकामस्त्वद्भ‍क्तस्त्वं च स्वाम्यनपाश्रयः ।\nनान्यथेहावयोरर्थो राजसेवकयोरिव ॥",
    "७-१०-७": "यदि दास्यसि मे कामान्वरांस्त्वं वरदर्षभ ।\nकामानां हृद्यसंरोहं भवतस्तु वृणे वरम् ॥",
    "७-१०-८": "इन्द्रियाणि मनः प्राण आत्मा धर्मो धृतिर्मतिः ।\nह्रीः श्रीस्तेजः स्मृतिः सत्यं यस्य नश्यन्ति जन्मना ॥",
    "७-१०-९": "विमुञ्चति यदा कामान्मानवो मनसि स्थितान् ।\nतर्ह्येव पुण्डरीकाक्ष भगवत्त्वाय कल्पते ॥",
    "७-१०-२२": "कुरु त्वं प्रेतकृत्यानि पितुः पूतस्य सर्वशः ।\nमदङ्गस्पर्शनेनाङ्ग लोकान्यास्यति सुप्रजाः ॥",
    "७-१०-३०": "मैवं विभोऽसुराणां ते प्रदेयः पद्मसम्भव ।\nवरः क्रूरनिसर्गाणामहीनाममृतं यथा ॥",
    "७-१३-८": "न शिष्याननुबध्नीत ग्रन्थान्नैवाभ्यसेद् बहून् ।\nन व्याख्यामुपयुञ्जीत नारम्भानारभेत्‍क्‍वचित् ॥",
    "७-१३-२५": "अत्रापि दम्पतीनां च सुखायान्यापनुत्तये ।\nकर्माणि कुर्वतां द‍ृष्ट्वा निवृत्तोऽस्मि विपर्ययम् ",
    "७-१४-८": "यावद् भ्रियेत जठरं तावत् स्वत्वं हि देहिनाम् ।\nअधिकं योऽभिमन्येत स स्तेनो दण्डमर्हति ॥",
    "७-१५-१७": "सदा सन्तुष्टमनसः सर्वाः शिवमया दिशः ।\nशर्कराकण्टकादिभ्यो यथोपानत्पदः शिवम् ॥",
    "७-१५-२५": "रजस्तमश्च सत्त्वेन सत्त्वं चोपशमेन च ।\nएतत्सर्वं गुरौ भक्त्या पुरुषो ह्यञ्जसा जयेत् ॥",
    "७-१५-२६": "यस्य साक्षाद्भ‍गवति ज्ञानदीपप्रदे गुरौ ।\nमर्त्यासद्धीः श्रुतं तस्य सर्वं कुञ्जरशौचवत् ॥",
    "७-१५-२७": "एष वै भगवान्साक्षात् प्रधानपुरुषेश्वरः ।\nयोगेश्वरैर्विमृग्याङ्‌घ्रिर्लोको यं मन्यते नरम् ॥",
    "८-१-१०": "आत्मावास्यमिदं विश्वं यत् किञ्चिज्ज‍गत्यां जगत् ।\nतेन त्यक्तेन भुञ्जीथा मा गृध: कस्यस्विद्धनम् ॥ ",
    "८-३-३": "यस्मिन्निदं यतश्चेदं येनेदं य इदं स्वयम् ।\nयोऽस्मात् परस्माच्च परस्तं प्रपद्ये स्वयम्भुवम् ॥",
    "८-३-८": "न विद्यते यस्य च जन्म कर्म वा न नामरूपे गुणदोष एव वा ।\nतथापि लोकाप्ययसम्भवाय य: स्वमायया तान्यनुकालमृच्छति ॥",
    "८-३-९": "तस्मै नमः परेशाय ब्रह्मणेऽनन्तशक्तये ।\nअरूपायोरुरूपाय नम आश्चर्यकर्मणे ॥",
    "८-८-२२": "क्‍वचिच्चिरायुर्न हि शीलमङ्गलं क्‍वचित् तदप्यस्ति न वेद्यमायुष: ।\nयत्रोभयं कुत्र च सोऽप्यमङ्गल: सुमङ्गल: कश्च न काङ्‌क्षते हि माम् ॥",
    "९-४-६३": "अहं भक्तपराधीनो ह्यस्वतन्त्र इव द्विज ।\nसाधुभिर्ग्रस्तहृदयो भक्तैर्भक्तजनप्रियः ॥",
    "९-४-६४": "नाहमात्मानमाशासे मद्भक्तैः साधुभिर्विना ।\nश्रियं चात्यन्तिकीं ब्रह्मन् येषां गतिरहं परा ॥",
    "९-४-६५": "ये दारागारपुत्राप्तान् प्राणान् वित्तमिमं परम् ।\nहित्वा मां शरणं याताः कथं तांस्त्यक्तुमुत्सहे ॥",
    "९-४-६८": "साधवो हृदयं मह्यं साधूनां हृदयं त्वहम् ।\nमदन्यत् ते न जानन्ति नाहं तेभ्यो मनागपि ॥",
    "९-५-२५": "एवं विधानेकगुणः स राजा परात्मनि ब्रह्मणि वासुदेवे ।\nक्रियाकलापैः समुवाह भक्तिं ययाऽऽविरिञ्च्यान् निरयांश्चकार ॥",
    "९-६-५०": "अहो इमं पश्यत मे विनाशं तपस्विनः सच्चरितव्रतस्य ।\nअन्तर्जले वारिचरप्रसङ्गात् प्रच्यावितं ब्रह्म चिरं धृतं यत् ॥",
    "९-८-२२": "न पश्यति त्वां परमात्मनोऽजनो न बुध्यतेऽद्यापि समाधियुक्तिभिः ।\nकुतोऽपरे तस्य मनःशरीरधी विसर्गसृष्टा वयमप्रकाशाः",
    "९-१९-१३": "यत्पृथिव्यां व्रीहियवं हिरण्यं पशवः स्त्रियः ।\n नालमेकस्य पर्याप्तम् ॥",
    "९-१९-१४": "न जातु कामः कामानामुपभोगेन शाम्यति ।\nहविषा कृष्णवर्त्मेव भूय एवाभिवर्धते ॥",
    "९-२४-५७": "न ह्यस्य जन्मनो हेतुः कर्मणो वा महीपते । आत्ममायां विनेशस्य परस्य द्रष्टुरात्मनः ॥",
    "१०-१-४": "निवृत्ततर्षैरुपगीयमानाद् भवौषधाच्छ्रोत्रमनोऽभिरामात् ।\n क उत्तमश्लोक गुणानुवादात् पुमान् विरज्येत विना पशुघ्नात् ॥",
    "१०-१-२३": "वसुदेवगृहे साक्षाद् भगवान्पुरुष: पर: । जनिष्यते तत्प्रियार्थं सम्भवन्तु सुरस्त्रिय: ॥",
    "१०-२-१६": "भगवानपि विश्वात्मा भक्तानामभयङ्करः । आविवेशांशभागेन मन आनकदुन्दुभेः ॥",
    "१०-२-२४": "आसीनः संविशंस्तिष्ठन् भुञ्जानः पर्यटन् महीम् । चिन्तयानो हृषीकेशमपश्यत् तन्मयं जगत् ॥",
    "१०-२-२९": "बिभर्षि रूपाण्यवबोध आत्माक्षेमाय लोकस्य चराचरस्य । सत्त्वोपपन्नानि सुखावहानिसतामभद्राणि मुहुः खलानाम् ॥",
    "१०-२-३२": "येऽन्येऽरविन्दाक्ष विमुक्तमानिनस् त्वय्यस्तभावादविशुद्धबुद्धयः ।\nआरुह्य कृच्छ्रेण परं पदं ततः पतन्त्यधोऽनाद‍ृतयुष्मदङ्‌घ्रयः ॥",
    "१०-२-३३": "तथा न ते माधव तावकाः क्‍वचिद् भ्रश्यन्ति मार्गात्त्वयि बद्धसौहृदाः ।\nत्वयाभिगुप्ता विचरन्ति निर्भया विनायकानीकपमूर्धसु प्रभो ॥",
    "१०-२-३४": "सत्त्वं विशुद्धं श्रयते भवान् स्थितौ शरीरिणां श्रेयउपायनं वपुः ।\nवेदक्रियायोगतपःसमाधिभिस्तवार्हणं येन जनः समीहते ॥",
    "१०-२-३९": "न तेऽभवस्येश भवस्य कारणं विना विनोदं बत तर्कयामहे ।\nभवो निरोधः स्थितिरप्यविद्यया कृता यतस्त्वय्यभयाश्रयात्मनि ॥",
    "१०-३-१": "जयति तेऽधिकं जन्मना व्रज: श्रयत इन्दिरा शश्वदत्र हि । \nदयित द‍ृश्यतां दिक्षु तावकास्त्वयि धृतासवस्त्वां विचिन्वते ॥",
    "१०-३-४": "न खलु गोपीकानन्दनो भवान् अखिलदेहिनामन्तरात्मद‍ृक् । \nविखनसार्थितो विश्वगुप्तये सख उदेयिवान् सात्वतां कुले ॥",
    "१०-३-९": "तमद्भुतं बालकमम्बुजेक्षणं चतुर्भुजं शङ्खगदाद्युदायुधम् ।\nश्रीवत्सलक्ष्मं गलशोभिकौस्तुभं पीताम्बरं सान्द्रपयोदसौभगम् ॥",
    "१०-३-१३": "विदितोऽसि भवान् साक्षात्पुरुषः प्रकृतेः परः ।\nकेवलानुभवानन्दस्वरूपः सर्वबुद्धिद‍ृक् ॥",
    "१०-३-१९": "त्वत्तोऽस्य जन्मस्थितिसंयमान् विभो वदन्त्यनीहादगुणादविक्रियात् ।\nत्वयीश्वरे ब्रह्मणि नो विरुध्यते त्वदाश्रयत्वादुपचर्यते गुणैः ॥",
    "१०-३-२४": "रूपं यत् तत् प्राहुरव्यक्तमाद्यं ब्रह्म ज्योतिर्निर्गुणं निर्विकारम् ।\nसत्तामात्रं निर्विशेषं निरीहं सत्वं साक्षाद् विष्णुरध्यात्मदीपः ॥",
    "१०-३-२९": "जन्म ते मय्यसौ पापो मा विद्यान्मधुसूदन ।\nसमुद्विजे भवद्धेतो: कंसादहमधीरधी: ॥",
    "१०-३-३०": "उपसंहर विश्वात्मन्नदो रूपमलौकिकम् ।\nशङ्खचक्रगदापद्मश्रिया जुष्टं चतुर्भुजम् ॥",
    "१०-३-३१": "विश्वं यदेतत् स्वतनौ निशान्ते यथावकाशं पुरुषः परो भवान् ।\nबिभर्ति सोऽयं मम गर्भगोऽभूदहो नृलोकस्य विडम्बनं हि तत् ॥",
    "१०-३-४६": "इत्युक्त्वासीद्धरिस्तूष्णीं भगवानात्ममायया ।\nपित्रो: सम्पश्यतो: सद्यो बभूव प्राकृत: शिशु: ॥",
    "१०-३-५३": "यशोदा नन्दपत्नी च जातं परमबुध्यत ।\nन तल्लिङ्गं परिश्रान्ता निद्रयापगतस्मृतिः ॥",
    "१०-६-११": "सा मुञ्चमुञ्चालमिति प्रभाषिणी निष्पीड्यमानाखिलजीवमर्मणि ।\nविवृत्य नेत्रे चरणौ भुजौ मुहुः प्रस्विन्नगात्रा क्षिपती रुरोद ह ॥",
    "१०-६-३५": "पूतना लोकबालघ्नी राक्षसी रुधिराशना ।\nजिघांसयापि हरये स्तनं दत्त्वाप सद्गतिम् ॥",
    "१०-६-३८": "यातुधान्यपि सा स्वर्गमवाप जननीगतिम् ।\nकृष्णभुक्तस्तनक्षीराः किमु गावोऽनुमातरः ॥",
    "१०-८-३२": "नाहं भक्षितवानम्ब सर्वे मिथ्याभिशंसिन: ।\nयदि सत्यगिरस्तर्हि समक्षं पश्य मे मुखम्",
    "१०-९-१३": "न चान्तर्न बहिर्यस्य न पूर्वं नापि चापरम् ।\nपूर्वापरं बहिश्चान्तर्जगतो यो जगच्च यः ॥",
    "१०-९-१४": "तं मत्वात्मजमव्यक्तं मर्त्यलिङ्गमधोक्षजम् ।\nगोपिकोलूखले दाम्ना बबन्ध प्राकृतं यथा",
    "१०-९-२०": "नेमं विरिञ्चो न भवो न श्रीरप्यङ्गसंश्रया ।\nप्रसादं लेभिरे गोपी यत्तत्प्राप विमुक्तिदात्",
    "१०-१२-२९": "तदा घनच्छदा देवा भयाद्धाहेति चुक्रुशु: ।\nजहृषुर्ये च कंसाद्या: कौणपास्त्वघबान्धवा: ॥",
    "१०-१२-३९": "सकृद् यदङ्गप्रतिमान्तराहिता मनोमयी भागवतीं ददौ गतिम् ।\nस एव नित्यात्मसुखानुभूत्यभिव्युदस्तमायोऽन्तर्गतो हि किं पुनः ॥",
    "१०-१३-५४": "सत्यज्ञानानन्तानन्दमात्रैकरसमूर्तयः ।\nअस्पृष्टभूरिमाहात्म्या अपि ह्युपनिषद्‍‌द‍ृशाम् ॥",
    "१०-१३-५५": "एवं सकृद् ददर्शाजः परब्रह्मात्मनोऽखिलान् ।\nयस्य भासा सर्वमिदं विभाति सचराचरम् ॥",
    "१०-१४-२": "अस्यापि देव वपुषो मदनुग्रहस्य स्वेच्छामयस्य न तु भूतमयस्य कोऽपि ।\nनेशे महि त्ववसितुं मनसान्तरेण साक्षात्तवैव किमुतात्मसुखानुभूतेः ॥",
    "१०-१४-३": "ज्ञाने प्रयासमुदपास्य नमन्त एव जीवन्ति सन्मुखरितां भवदीयवार्ताम् ।\nस्थाने स्थिताः श्रुतिगतां तनुवाङ्‌मनोभिर्ये प्रायशोऽजित जितोऽप्यसि तैस्त्रिलोक्याम् ॥",
    "१०-१४-४": "श्रेयः स्रुतिं भक्तिमुदस्य ते विभो क्लिश्यन्ति ये केवलबोधलब्धये ।\nतेषामसौ क्लेशल एव शिष्यते नान्यद् यथा स्थूलतुषावघातिनाम् ॥",
    "१०-१४-५": "पुरेह बहवो भूमन् बहवोऽपि योगिनस्त्वदर्पितेहा खिलकर्मलब्धया ।\nविबुध्य भक्त्यैव कथोपनीतया प्रपेदिरेऽञ्जोऽच्युत ते गतिं पराम् ॥",
    "१०-१४-७": "गुणात्मनस्तेऽपि गुणान् विमातुं हितावतीर्णस्य क ईशिरेऽस्य ।\nकालेन यैर्वा विमिताः सुकल्पैर्भूपांशवः खे मिहिका द्युभासः ॥",
    "१०-१४-८": "तत्तेऽनुकम्पां सुसमीक्षमाणो\nभुञ्जान एवात्मकृतं विपाकम् ।\nहृद्वाग्वपुर्भिर्विदधन्नमस्ते\nजीवेत यो मुक्तिपदे स दायभाक्",
    "१०-१४-११": "क्‍वाहं तमोमहदहंखचराग्निवार्भू संवेष्टिताण्डघटसप्तवितस्तिकाय: । \n क्‍वेद‍ृग्विधाविगणिताण्डपराणुचर्या वाताध्वरोमविवरस्य च ते महित्वम्",
    "१०-१४-२९": "अथापि ते देव पदाम्बुजद्वयप्रसादलेशानुगृहीत एव हि ।\nजानाति तत्त्वं भगवन् महिम्नो न चान्य एकोऽपि चिरं विचिन्वन् ॥",
    "१०-१४-३०": "तदस्तु मे नाथ स भूरिभागो भवेऽत्र वान्यत्र तु वा तिरश्चाम् ।\nयेनाहमेकोऽपि भवज्जनानां भूत्वा निषेवे तव पादपल्लवम् ॥",
    "१०-१४-३२": "अहो भाग्यमहो भाग्यं नन्दगोपव्रजौकसाम् ।\nयन्मित्रं परमानन्दं पूर्णं ब्रह्म सनातनम् ॥",
    "१०-१४-३४": "तद् भूरिभाग्यमिह जन्म किमप्यटव्यां यद् गोकुलेऽपि कतमाङ्‍‍घ्रिरजोऽभिषेकम् ।\nयज्जीवितं तु निखिलं भगवान् मुकुन्दस्त्वद्यापि यत्पदरजः श्रुतिमृग्यमेव ॥",
    "१०-१४-३५": "एषां घोषनिवासिनामुत भवान् किं देव रातेति नश्चेतो विश्वफलात् फलं त्वदपरं कुत्राप्ययन् मुह्यति ।\nसद्वेषादिव पूतनापि सकुला त्वामेव देवापिता यद्धामार्थसुहृत्प्रियात्मतनयप्राणाशयास्त्वत्कृते ॥",
    "१०-१४-३८": "जानन्त एव जानन्तु किं बहूक्त्या न मे विभो ।\nमनसो वपुषो वाचो वैभवं तव गोचरः ॥",
    "१०-१४-५०": "सर्वेषामपि भूतानां नृप स्वात्मैव वल्लभः ।\nइतरेऽपत्यवित्ताद्यास्तद्वल्लभतयैव हि ॥",
    "१०-१४-५५": "कृष्णमेनमवेहि त्वमात्मानमखिलात्मनाम् ।\nजगद्धिताय सोऽप्यत्र देहीवाभाति मायया ॥",
    "१०-१४-५७": "सर्वेषामपि वस्तूनां भावार्थो भवति स्थितः ।\nतत्रापि भगवान् कृष्णः किमतद् वस्तु रूप्यताम् ॥",
    "१०-१६-३६": "कस्यानुभावोऽस्य न देव विद्महे तवाङ्‍‍‍‍‍घ्रिरेणुस्परशाधिकार: ।\nयद्वाञ्छया श्रीर्ललनाचरत्तपो विहाय कामान् सुचिरं धृतव्रता ॥",
    "१०-१६-३७": "न नाकपृष्ठं न च सार्वभौमं न पारमेष्ठ्यं न रसाधिपत्यम् ।\nन योगसिद्धीरपुनर्भवं वा वाञ्छन्ति यत्पादरजःप्रपन्नाः ॥",
    "१०-१८-२४": "उवाह कृष्णो भगवान् श्रीदामानं पराजित: ।\nवृषभं भद्रसेनस्तु प्रलम्बो रोहिणीसुतम्",
    "१०-२०-१७": "नृदेहमाद्यं सुलभं सुदुर्लभं प्लवं सुकल्पं गुरुकर्णधारम् ।\nमयानुकूलेन नभस्वतेरितं पुमान् भवाब्धिं न तरेत् स आत्महा ॥",
    "१०-२१-५": "बर्हापीडं नटवरवपुः कर्णयोः कर्णिकारं बिभ्रद् वासः कनककपिशं वैजयन्तीं च मालाम् ।\nरन्ध्रान् वेणोरधरसुधया पूरयन्गोपवृन्दैर्वृन्दारण्यं स्वपदरमणं प्राविशद् गीतकीर्तिः ॥",
    "१०-२१-१३": "गावश्च कृष्णमुखनिर्गतवेणुगीत-पीयूषमुत्तभितकर्णपुटै: पिबन्त्य: ।\nशावा: स्‍नुतस्तनपय:कवला: स्म तस्थु-र्गोविन्दमात्मनि द‍ृशाश्रुकला: स्पृशन्त्य:",
    "१०-२२-४": "कात्यायनि महामाये महायोगिन्यधीश्वरि ।\nनन्दगोपसुतं देवि पतिं मे कुरु ते नम: ।\nइति मन्त्रं जपन्त्यस्ता: पूजां चक्रु: कुमारिका:",
    "१०-२२-२५": "सङ्कल्पो विदित: साध्व्यो भवतीनां मदर्चनम् ।\nमयानुमोदित: सोऽसौ सत्यो भवितुमर्हति",
    "१०-२२-२६": "उन् मय्यावेशितधियां कामः कामाय कल्पते ।\nभर्जिता क्‍वथिता धानाः प्रायो बीजाय नेशते ॥",
    "१०-२२-२७": "याताबला व्रजं सिद्धा मयेमा रंस्यथा क्षपा: ।\nयदुद्दिश्य व्रतमिदं चेरुरार्यार्चनं सती:",
    "१०-२३-३९": "धिग् जन्म नस्त्रिवृद् विद्यां धिग् ‌व्रतं धिग् ‌बहुज्ञताम् ।\nधिक् कुलं धिक् क्रियादाक्ष्यं विमुखा ये त्वधोक्षजे ॥",
    "१०-२३-४३": "नासां द्विजातिसंस्कारो न निवासो गुरावपि ।\nन तपो नात्ममीमांसा न शौचं न क्रिया: शुभा: ॥",
    "१०-२४-१३": "कर्मणा जायते जन्तुः कर्मणैव प्रलीयते । सुखं दुःखं भयं क्षेमं कर्मणैवाभिपद्यते ॥",
    "१०-२७-११": "स्वच्छन्दोपात्तदेहाय विशुद्धज्ञानमूर्तये । सर्वस्मै सर्वबीजाय सर्वभूतात्मने नमः ॥",
    "१०-२७-१६": "मामैश्वर्यश्रीमदान्धो दण्डपाणिं न पश्यति । तं भ्रंशयामि सम्पद्‌भ्यो यस्य चेच्छाम्यनुग्रहम् ॥",
    "१०-२९-१": "भगवानपि ता रात्री: शारदोत्फुल्लमल्लिका: । वीक्ष्य रन्तुं मनश्चक्रे योगमायामुपाश्रित: ॥",
    "१०-२९-४": "निशम्य गीतं तदनङ्गवर्धनंव्रजस्त्रिय: कृष्णगृहीतमानसा: ।\n आजग्मुरन्योन्यमलक्षितोद्यमा:स यत्र कान्तो जवलोलकुण्डला:",
    "१०-२९-११": "तमेव परमात्मानं जारबुद्ध्यापि सङ्गताः ।\nजहुर्गुणमयं देहं सद्यः प्रक्षीणबन्धनाः ॥",
    "१०-२९-१२": "कृष्णं विदुः परं कान्तं न तु ब्रह्मतया मुने । गुणप्रवाहोपरमस्तासां गुणधियां कथम् ॥",
    "१०-२९-१३": "उक्तं पुरस्तादेतत्ते चैद्यः सिद्धिं यथा गतः । द्विषन्नपि हृषीकेशं किमुताधोक्षजप्रियाः ॥",
    "१०-२९-१४": "नृणां निःश्रेयसार्थाय व्यक्तिर्भगवतो भुवी । अव्ययस्याप्रमेयस्य निर्गुणस्य गुणात्मनः ॥",
    "१०-२९-१५": "कामं क्रोधं भयं स्‍नेहमैक्यं सौहृदमेव च । नित्यं हरौ विदधतो यान्ति तन्मयतां हि ते ॥",
    "१०-२९-१६": "न चैवं विस्मय: कार्यो भवता भगवत्यजे ।\n योगेश्वरेश्वरे कृष्णे यत एतद् विमुच्यते",
    "१०-२९-१८": "श्रीभगवानुवाचस्वागतं वो महाभागा: प्रियं किं करवाणि व: ।\n व्रजस्यानामयं कच्चिद् ब्रूतागमनकारणम्",
    "१०-२९-२१": "द‍ृष्टं वनं कुसुमितं राकेशकररञ्जितम् ।\n यमुनानिललीलैजत्तरुपल्लवशोभितम्",
    "१०-२९-२२": "द‍ृष्टं वनं कुसुमितं राकेशकररञ्जितम् ।\n यमुनानिललीलैजत्तरुपल्लवशोभितम्",
    "१०-२९-२४": "भर्तु: शुश्रूषणं स्त्रीणां परो धर्मो ह्यमायया ।\nतद्बन्धूनां च कल्याण: प्रजानां चानुपोषणम्",
    "१०-२९-२५": "दु:शीलो दुर्भगो वृद्धो जडो रोग्यधनोऽपि वा ।\nपति: स्त्रीभिर्न हातव्यो लोकेप्सुभिरपातकी",
    "१०-२९-२६": "अस्वर्ग्यमयशस्यं च फल्गु कृच्छ्रं भयावहम् ।\nजुगुप्सितं च सर्वत्र ह्यौपपत्यं कुलस्त्रिय:",
    "१०-२९-२७": "श्रवणाद् दर्शनाद्ध्यानान्मयि भावोऽनुकीर्तनात् ।\nन तथा सन्निकर्षेण प्रतियात ततो गृहान्",
    "१०-२९-३१": "गोप्य ऊचु:मैवं विभोऽर्हति भवान् गदितुं नृशंसंसन्त्यज्य सर्वविषयांस्तव पादमूलम् ।\nभक्ता भजस्व दुरवग्रह मा त्यजास्मान्देवो यथादिपुरुषो भजते मुमुक्षून्",
    "१०-२९-३२": "यत्पत्यपत्यसुहृदामनुवृत्तिरङ्ग स्त्रीणां स्वधर्म इति धर्मविदा त्वयोक्तम् । \nअस्त्वेवमेतदुपदेशपदे त्वयीशे प्रेष्ठो भवांस्तनुभृतां किल बन्धुरात्मा ",
    "१०-२९-३४": "चित्तं सुखेन भवतापहृतं गृहेषुयन्निर्विशत्युत करावपि गृह्यकृत्ये ।\nपादौ पदं न चलतस्तव पादमूलाद्याम: कथं व्रजमथो करवाम किं वा",
    "१०-२९-४०": "का स्त्र्यङ्ग ते कलपदायतवेणुगीत-सम्मोहितार्यचरितान्न चलेत्त्रिलोक्याम् ।\nत्रैलोक्यसौभगमिदं च निरीक्ष्य रूपंयद् गोद्विजद्रुममृगा: पुलकान्यबिभ्रन्",
    "१०-२९-४२": "इति विक्लवितं तासां श्रुत्वा योगेश्वरेश्वर: ।\nप्रहस्य सदयं गोपीरात्मारामोऽप्यरीरमत् ॥ ",
    "१०-२९-४७": "एवं भगवत: कृष्णाल्लब्धमाना महात्मन: ।\nआत्मानं मेनिरे स्त्रीणां मानिन्यो ह्यधिकं भुवि",
    "१०-२९-४८": "तासां तत् सौभगमदं वीक्ष्य मानं च केशव: ।\nप्रशमाय प्रसादाय तत्रैवान्तरधीयत",
    "१०-३०-२": "गत्यानुरागस्मितविभ्रमेक्षितैर्मनोरमालापविहारविभ्रमै: ।\nआक्षिप्तचित्ता: प्रमदा रमापतेस्तास्ता विचेष्टा जगृहुस्तदात्मिका: ॥",
    "१०-३०-२८": "अनयाराधितो नूनं भगवान् हरिरीश्वर: ।\nयन्नो विहाय गोविन्द: प्रीतो यामनयद् रह: ॥",
    "१०-३०-३६": "इत्येवं दर्शयन्त्यस्ताश्चेरुर्गोप्यो विचेतस: ।\nयां गोपीमनयत्कृष्णो विहायान्या: स्त्रियो वने ॥",
    "१०-३०-३९": "एवमुक्त: प्रियामाह स्कन्ध आरुह्यतामिति ।\nततश्चान्तर्दधे कृष्ण: सा वधूरन्वतप्यत",
    "१०-३०-४०": "हा नाथ रमण प्रेष्ठ क्‍वासि क्‍वासि महाभुज ।\nदास्यास्ते कृपणाया मे सखे दर्शय सन्निधिम्",
    "१०-३०-४२": "तया कथितमाकर्ण्य मानप्राप्तिं च माधवात् ।\nअवमानं च दौरात्म्याद् विस्मयं परमं ययु:",
    "१०-३१-१": "जयति तेऽधिकं जन्मना व्रज: श्रयत इन्दिरा शश्वदत्र हि । \nदयित द‍ृश्यतां दिक्षु तावकास्त्वयि धृतासवस्त्वां विचिन्वते ॥ ",
    "१०-३१-४": "न खलु गोपीकानन्दनो भवान्अखिलदेहिनामन्तरात्मद‍ृक् ।\nविखनसार्थितो विश्वगुप्तयेसख उदेयिवान् सात्वतां कुले",
    "१०-३१-९": "तव कथामृतं तप्तजीवनं कविभिरीडितं कल्मषापहम् ।\nश्रवणमङ्गलं श्रीमदाततं भुवि गृणन्ति ये भूरिदा जनाः ॥",
    "१०-३१-१५": "अटति यद् भवानह्नि काननं त्रुटि युगायते त्वामपश्यताम् ।\nकुटिलकुन्तलं श्रीमुखं च ते जड उदीक्षतां पक्ष्मकृद् दृशाम् ॥",
    "१०-३१-१९": "यत्ते सुजातचरणाम्बुरुहं स्तनेषु भीताः शनैः प्रिय दधीमहि कर्कशेषु ।\nतेनाटवीमटसि तद् व्यथते न किंस्वित् कूर्पादिभिर्भ्रमति धीर्भवदायुषां नः ॥",
    "१०-३२-१": "श्रीशुक उवाचइति गोप्य: प्रगायन्त्य: प्रलपन्त्यश्च चित्रधा ।\nरुरुदु: सुस्वरं राजन् कृष्णदर्शनलालसा:",
    "१०-३२-२": "तासामाविरभूच्छौरि: स्मयमानमुखाम्बुज: ।\nपीताम्बरधर: स्रग्वी साक्षान्मन्मथमन्मथ: ॥",
    "१०-३२-१६": "श्रीगोप्य ऊचु:भजतोऽनुभजन्त्येक एक एतद्विपर्ययम् ।\nनोभयांश्च भजन्त्येक एतन्नो ब्रूहि साधु भो:",
    "१०-३२-१७": "श्रीभगवानुवाचमिथो भजन्ति ये सख्य: स्वार्थैकान्तोद्यमा हि ते ।\nन तत्र सौहृदं धर्म: स्वार्थार्थं तद्धि नान्यथा",
    "१०-३२-१८": "भजन्त्यभजतो ये वै करुणा: पितरौ यथा ।\nधर्मो निरपवादोऽत्र सौहृदं च सुमध्यमा:",
    "१०-३२-१९": "भजतोऽपि न वै केचिद् भजन्त्यभजत: कुत: ।\nआत्मारामा ह्याप्तकामा अकृतज्ञा गुरुद्रुह:",
    "१०-३२-२०": "नाहं तु सख्यो भजतोऽपि जन्तून् भजाम्यमीषामनुवृत्तिवृत्तये ।\nयथाधनो लब्धधने विनष्टे तच्चिन्तयान्यन्निभृतो न वेद",
    "१०-३२-२१": "एवं मदर्थोज्झितलोकवेद-स्वानां हि वो मय्यनुवृत्तयेऽबला: ।\nमयापरोक्षं भजता तिरोहितंमासूयितुं मार्हथ तत् प्रियं प्रिया:",
    "१०-३२-२२": "न पारयेऽहं निरवद्यसंयुजां स्वसाधुकृत्यं विबुधायुषापि वः ।\nया माभजन् दुर्जरगेहश‍ृङ्खलाः संवृश्च्य तद् वः प्रतियातु साधुना ॥",
    "१०-३३-१४": "गोप्यो लब्ध्वाच्युतं कान्तं श्रिय एकान्तवल्लभम् । \nगृहीतकण्ठ्यस्तद्दोर्भ्यां गायन्त्यस्तं विजह्रिरे ॥ ",
    "१०-३३-१७": "एवं परिष्वङ्गकराभिमर्शस्निग्धेक्षणोद्दामविलासहासै: ।\nरेमे रमेशो व्रजसुन्दरीभिर्यथार्भक: स्वप्रतिबिम्बविभ्रम: ॥",
    "१०-३३-२७": "संस्थापनाय धर्मस्य प्रशमायेतरस्य च ।\nअवतीर्णो हि भगवानंशेन जगदीश्वरः ॥",
    "१०-३३-२८": "स कथं धर्मसेतूनां वक्ता कर्ताभिरक्षिता ।\nप्रतीपमाचरद् ब्रह्मन् परदाराभिमर्शनम् ॥",
    "१०-३३-२९": "आप्तकामो यदुपतिः कृतवान्वै जुगुप्सितम् ।\nकिमभिप्राय एतन्नः शंशयं छिन्धि सुव्रत ॥",
    "१०-३३-३०": "धर्मव्यतिक्रमो द‍ृष्ट ईश्वराणां च साहसम् ।\nतेजीयसां न दोषाय वह्नेः सर्वभुजो यथा ॥",
    "१०-३३-३१": "नैतत् समाचरेज्जातु मनसापि ह्यनीश्वरः ।\nविनश्यत्याचरन् मौढ्याद्यथारुद्रोऽब्धिजं विषम् ॥",
    "१०-३३-३२": "ईश्वराणां वचः सत्यं तथैवाचरितं क्‍वचित् ।\nतेषां यत् स्ववचोयुक्तं बुद्धिमांस्तत् समाचरेत् ॥",
    "१०-३३-३३": "कुशलाचरितेनैषामिह स्वार्थो न विद्यते ।\nविपर्ययेण वानर्थो निरहङ्कारिणां विभो ॥",
    "१०-३३-३४": "किमुताखिलसत्त्वानां तिर्यङ्‌मर्त्यदिवौकसाम् ।\nईशितुश्चेशितव्यानां कुशलाकुशलान्वयः ॥",
    "१०-३३-३५": "यत्पादपंकजपरागनिषेवतृप्ता योगप्रभावविधुताखिलकर्मबन्धाः ।\nस्वैरं चरन्ति मुनयोऽपि न नह्यमानास्तस्येच्छयात्तवपुषः कुत एव बन्धः ॥",
    "१०-३३-३६": "गोपीनां तत्पतीनां च सर्वेषामेव देहिनाम् ।\nयोऽन्तश्चरति सोऽध्यक्षः क्रीडनेनेह देहभाक् ॥",
    "१०-३३-३७": "अनुग्रहाय भूतानां मानुषं देहमास्थितः ।\nभजते ताद‍ृशीः क्रीडा याः श्रुत्वा तत्परो भवेत् ॥",
    "१०-३३-३८": "नासूयन् खलु कृष्णाय मोहितास्तस्य मायया ।\nमन्यमानाः स्वपार्श्वस्थान्स्वान्स्वान्दारान् व्रजौकसः ॥",
    "१०-३३-३९": "ब्रह्मरात्र उपावृत्ते वासुदेवानुमोदिता: ।\nअनिच्छन्त्यो ययुर्गोप्य: स्वगृहान्भगवत्प्रिया:",
    "१०-३७-२३": "विशुद्धविज्ञानघनं स्वसंस्थया समाप्तसर्वार्थममोघवाञ्छितम् ।\nस्वतेजसा नित्यनिवृत्तमाया गुणप्रवाहं भगवन्तमीमहि ॥",
    "१०-३७-२४": "त्वामीश्वरं स्वाश्रयमात्ममायया विनिर्मिताशेषविशेषकल्पनम् ।\nक्रीडार्थमद्यात्तमनुष्यविग्रहं नतोऽस्मि धुर्यं यदुवृष्णिसात्वताम् ॥",
    "१०-३७-२५": "एवं यदुपतिं कृष्णं भागवतप्रवरो मुनिः ।\nप्रणिपत्याभ्यनुज्ञातो ययौ तद्दर्शनोत्सवः ॥",
    "१०-४०-७": "अन्ये च संस्कृतात्मानो विधिनाभिहितेन ते ।\nयजन्ति त्वन्मयास्त्वां वै बहुमूर्त्येकमूर्तिकम् ॥",
    "१०-४०-२५": "अनित्यानात्मदु:खेषु विपर्ययमतिर्ह्यहम् ।\nद्वन्द्वारामस्तमोविष्टो न जाने त्वात्मन: प्रियम्",
    "१०-४३-१७": "मल्लानामशनिर्नृणां नरवरः स्त्रीणां स्मरो मूर्तिमान्गोपानां स्वजनोऽसतां क्षितिभुजां शास्ता स्वपित्रोः शिशुः । मृत्युर्भोजपतेर्विराडविदुषां तत्त्वं परं योगिनांवृष्णीनां परदेवतेति विदितो रङ्गं गतः साग्रजः ॥",
    "१०-४४-१५": "या दोहनेऽवहनने मथनोपलेपप्रेङ्खेङ्खनार्भरुदितोक्षणमार्जनादौ । \nगायन्ति चैनमनुरक्तधियोऽश्रुकण्ठ्योधन्या व्रजस्त्रिय उरुक्रमचित्तयाना: ॥",
    "१०-४६-४": "ता मन्मनस्का मत्प्राणा मतर्थे त्यक्तदैहिका: ।\nमामेव दयितं प्रेष्ठमात्मानं मनसा गता: ।\nये त्यक्तलोकधर्माश्च मदर्थे तान्बिभर्म्यहम्",
    "१०-४६-३८": "न माता न पिता यस्य न भार्या न सुतादयः ।\nनात्मीयो न परश्चापि न देहो जन्म एव च ॥",
    "१०-४६-३९": "न चास्य कर्म वा लोके सदसन्मिश्रयोनिषु ।\nक्रीडार्थः सोऽपि साधूनां परित्राणाय कल्पते ॥",
    "१०-४७-३": "तं प्रश्रयेणावनता: सुसत्कृतं सव्रीडहासेक्षणसूनृतादिभि: ।\nरहस्यपृच्छन्नुपविष्टमासने विज्ञाय सन्देशहरं रमापते: ॥",
    "१०-४७-१३": "सकृदधरसुधां स्वां मोहिनीं पाययित्वा सुमनस इव सद्यस्तत्यजेऽस्मान् भवाद‍ृक् ।\nपरिचरति कथं तत्पादपद्मं नु पद्मा ह्यपि बत हृतचेता ह्युत्तमःश्लोकजल्पैः ॥",
    "१०-४७-१७": "मृगयुरिव कपीन्द्रं विव्यधे व्याधधर्मा स्‍त्रियमकृत विरूपां स्‍त्रीजित: कामयानाम् ।\nबलिमपि बलिमत्त्वा वेष्टयद् ध्वाङ्‍क्षवद्यस् तदलमसितसख्यै र्दुस्त्यजस्तत्कथार्थ: ॥",
    "१०-४७-३५": "यथा दूरचरे प्रेष्ठे मन आविश्य वर्तते ।\nस्‍त्रीणां च न तथा चेत: सन्निकृष्टेऽक्षिगोचरे",
    "१०-४७-५२": "हे नाथ हे रमानाथ व्रजनाथार्तिनाशन ।\nमग्नमुद्धर गोविन्द गोकुलं वृजिनार्णवात् ॥",
    "१०-४७-५९": "क्वेमाः स्‍त्रियो वनचरीर्व्यभिचारदुष्टाः कृष्णे क्व‍ चैष परमात्मनि रूढभावः ।\nनन्वीश्वरोऽनुभजतोऽविदुषोऽपि साक्षाच्छ्रेयस्तनोत्यगदराज इवोपयुक्तः ॥",
    "१०-४७-६०": "नायं श्रियोऽङ्ग उ नितान्तरते: प्रसाद: स्वर्योषितां नलिनगन्धरुचां कुतोऽन्या: । \nरासोत्सवेऽस्य भुजदण्डगृहीतकण्ठलब्धाशिषां य उदगाद् व्रजसुंदरीनाम् ॥",
    "१०-४७-६१": "आसामहो चरणरेणुजुषामहं स्यांवृन्दावने किमपि गुल्मलतौषधीनाम् ।\nया दुस्त्यजं स्वजनमार्यपथं च हित्वाभेजुर्मुकुन्दपदवीं श्रुतिभिर्विमृग्याम्",
    "१०-४७-६३": "वन्दे नन्दव्रजस्‍त्रीणां पादरेणुमभीक्ष्णश: ।\nयासां हरिकथोद्गीतं पुनाति भुवनत्रयम्",
    "१०-४८-७": "सानङ्गतप्तकुचयोरुरसस्तथाक्ष्णोर्जिघ्रन्त्यनन्तचरणेन रुजो मृजन्ती ।\nदोर्भ्यां स्तनान्तरगतं परिरभ्य कान्तमानन्दमूर्तिमजहादतिदीर्घतापम् ॥",
    "१०-४८-९": "सहोष्यतामिह प्रेष्ठ दिनानि कतिचिन्मया ।\nरमस्व नोत्सहे त्यक्तुं सङ्गं तेऽम्बुरुहेक्षण ॥ ",
    "१०-४८-११": "दुराराध्यं समाराध्य विष्णुं सर्वेश्वरेश्वरम् ।\nयो वृणीते मनोग्राह्यमसत्त्वात् कुमनीष्यसौ",
    "१०-५१-३६": "जन्मकर्माभिधानानि सन्ति मेऽङ्ग सहस्रश: ।\nन शक्यन्तेऽनुसङ्ख्यातुमनन्तत्वान्मयापि हि ॥",
    "१०-५१-३७": "जन्मकर्माभिधानानि सन्ति मेऽङ्ग सहस्रशः ।\nन शक्यन्तेऽनुसङ्ख्यातुमनन्तत्वान्मयापि हि",
    "१०-५१-६१": "युञ्जानानामभक्तानां प्राणायामादिभिर्मनः ।\nअक्षीणवासनं राजन् द‍ृश्यते पुनरुत्थितम् ॥",
    "१०-६०-३६": "त्वत्पादपद्ममकरन्दजुषां मुनीनां वर्त्मास्फुटं नृपशुभिर्ननु दुर्विभाव्यम् ।\nयस्मादलौकिकमिवेहितमीश्वरस्य भूमंस्तवेहितमथो अनु ये भवन्तम् ॥",
    "१०-८०-३४": "नाहमिज्याप्रजातिभ्यां तपसोपशमेन वा ।\nतुष्येयं सर्वभूतात्मा गुरुशुश्रूषया यथा ॥",
    "१०-८३-४२": "कामयामह एतस्य श्रीमत्पादरज: श्रिय: ।\nकुचकुङ्कुमगन्धाढ्यं मूर्ध्ना वोढुं गदाभृत: ॥",
    "१०-८४-१३": "यस्यात्मबुद्धिः कुणपे त्रिधातुके स्वधीः कलत्रादिषु भौम इज्यधीः ।\nयत्तीर्थबुद्धिः सलिले न कर्हिचिज्जनेष्वभिज्ञेषु स एव गोखरः ॥",
    "१०-८५-४": "यत्र येन यतो यस्य यस्मै यद् यद् यथा यदा ।\nस्यादिदं भगवान् साक्षात् प्रधानपुरुषेश्वरः ॥",
    "१०-८७-२०": "स्वकृत पुरेष्वमीष्वबहिरन्तरसंवरणं तव पुरुषं वदन्त्यखिल शक्तिधृतोंऽशकृतम् ।\nइति नृगतिं विविच्य कवयो निगमावपनं भवत उपासतेऽङ्‍‍घ्रिमभवं भुवि विश्वसिताः ॥",
    "१०-८७-२१": "दुरवगमात्मतत्त्वनिगमाय तवात्ततनोश्चरितमहामृताब्धिपरिवर्तपरिश्रमणाः ।\nन परिलषन्ति केचिदपवर्गमपीश्वर ते चरणसरोजहंसकुलसङ्गविसृष्टगृहाः ॥",
    "१०-८७-२३": "निभृतमरुन्मनोऽक्षद‍ृढयोगयुजो हृदि यन्मुनय उपासते तदरयोऽपि ययु: स्मरणात् ।\nस्‍त्रिय उरगेन्द्रभोगभुजदण्डविषक्तधियो वयमपि ते समा: समद‍ृशोऽङ्‍‍घ्रिसरोजसुधा: ॥",
    "१०-८७-२४": "क इह नु वेद बतावर जन्मलयोऽग्रसरं यत उदगाद‍ृषिर्यमनु देवगणा उभये ।\nतर्हि न सन्न चासदुभयं न च काल जवः किमपि न तत्र शास्‍त्रमवकृष्य शयीत यदा ॥",
    "१०-८७-३०": "अपरिमिता ध्रुवास्तनुभृतो यदि सर्वगतास्तर्हि न शास्यतेति नियमो ध्रुव नेतरथा ।\nअजनि च यन्मयं तदविमुच्य नियन्तृ भवेत् सममनुजानतां यदमतं मतदुष्टतया ॥",
    "१०-८७-३१": "न घटत उद्भ‍वः प्रकृतिपूरुषयो रजयोरु भययुजा भवन्त्यसुभृतो जलबुद्बुदवत् ।\nत्वयि त इमे ततो विविधनामगुणैः परमे सरित इवार्णवे मधुनि लिल्युरशेषरसाः ॥",
    "१०-८७-३३": "विजितहृषीकवायुभिरदान्तमनस्तुरगम् य इह यतन्ति यन्तुमतिलोलमुपायखिदः ।\nव्यसनशतान्विताः समवहाय गुरोश्चरणं वणिज इवाज सन्त्यकृतकर्णधरा जलधौ ॥",
    "१०-८७-३६": "सत इदमुत्थितं सदिति चेन्ननु तर्कहतं व्यभिचरति क्व‍ च क्व‍ च मृषा न तथोभययुक् ।\nव्यवहृतये विकल्प इषितोऽन्धपरम्परया भ्रमयति भारती त उरुवृत्तिभिरुक्थजडान् ॥",
    "१०-८७-३८": "स यदजया त्वजामनुशयीत गुणांश्च जुषन्\nभजति सरूपतां तदनु मृत्युमपेतभग: ।\nत्वमुत जहासि तामहिरिव त्वचमात्तभगो\nमहसि महीयसेऽष्टगुणितेऽपरिमेयभग:",
    "१०-८७-४१": "द्युपतय एव ते न ययुरन्तमनन्ततया त्वमपि यदन्तराण्डनिचया ननु सावरणाः । ख इव रजांसि वान्ति वयसा सह यच्छ्रुतयस्त्वयि हि फलन्त्यतन्निरसनेन भवन्निधनाः ॥",
    "१०-८८-८": "यस्याहमनुगृह्णामि हरिष्ये तद्धनं शनैः ।\nततोऽधनं त्यजन्त्यस्य स्वजना दुःखदुःखितम् ॥",
    "१०-९०-२७": "याः सम्पर्यचरन्प्रेम्णा पादसंवाहनादिभिः ।\nजगद्गुरुं भर्तृबुद्ध्या तासां किं वर्ण्यते तपः ॥",
    "११-२-२१": "कविर्हरिरन्तरिक्षः प्रबुद्धः पिप्पलायनः ।\nआविर्होत्रोऽथ द्रुमिलश्चमसः करभाजनः ॥",
    "११-२-२९": "दुर्लभो मानुषो देहो देहिनां क्षणभङ्गुरः ।\nतत्रापि दुर्लभं मन्ये वैकुण्ठप्रियदर्शनम् ॥",
    "११-२-३०": "अत आत्यन्तिकं क्षेमं पृच्छामो भवतोऽनघाः ।\nसंसारेऽस्मिन् क्षणार्धोऽपि सत्सङ्गः शेवधिर्नृणाम् ॥",
    "११-२-३१": "धर्मान् भागवतान् ब्रूत यदि नः श्रुतये क्षमम् ।\nयैः प्रसन्नः प्रपन्नाय दास्यत्यात्मानमप्यजः ॥",
    "११-२-३२": "मन्येऽकुतश्चिद्भयमच्युतस्य पादाम्बुजोपासनमत्र नित्यम् ।\nउद्विग्नबुद्धेरसदात्मभावाद् विश्वात्मना यत्र निवर्तते भी: ॥",
    "११-२-३५": "यानास्थाय नरो राजन् न प्रमाद्येत कर्हिचित् ।\nधावन् निमील्य वा नेत्रे न स्खलेन्न पतेदिह ॥",
    "११-२-३७": "भयं द्वितीयाभिनिवेशतः स्यादीशादपेतस्य विपर्ययोऽस्मृतिः ।\nतन्माययातो बुध आभजेत्तं भक्त्यैकयेशं गुरुदेवतात्मा ॥",
    "११-२-४०": "एवंव्रतः स्वप्रियनामकीर्त्या जातानुरागो द्रुतचित्त उच्चैः ।\nहसत्यथो रोदिति रौति गायत्युन्मादवन्नृत्यति लोकबाह्यः ॥",
    "११-२-४१": "खं वायुमग्निं सलिलं महीं च ज्योतींषि सत्त्वानि दिशो द्रुमादीन् ।\nसरित्समुद्रांश्च हरेः शरीरं यत् किंच भूतं प्रणमेदनन्यः ॥",
    "११-२-४२": "भक्तिः परेशानुभवो विरक्तिरन्यत्र चैष त्रिक एककालः ।\nप्रपद्यमानस्य यथाश्न‍तः स्युस्तुष्टिः पुष्टिः क्षुदपायोऽनुघासम् ॥",
    "११-२-४३": "इत्यच्युताङ्घ्रि भजतोऽनुवृत्त्या भक्तिर्विरक्तिर्भगवत्प्रबोधः ।\nभवन्ति वै भागवतस्य राजंस्ततः परां शान्तिमुपैति साक्षात् ॥",
    "११-२-४५": "सर्वभूतेषु यः पश्येद् भगवद्भ‍ावमात्मनः ।\nभूतानि भगवत्यात्मन्येष भागवतोत्तमः ॥",
    "११-२-४६": "ईश्वरे तदधीनेषु बालिशेषु द्विषत्सु च ।\nप्रेममैत्रीकृपोपेक्षा यः करोति स मध्यमः ॥",
    "११-२-४७": "अर्चायामेव हरये पूजां यः श्रद्धयेहते ।\nन तद्भ‍क्तेषु चान्येषु स भक्तः प्राकृतः स्मृतः ॥",
    "११-२-४८": "गृहीत्वापीन्द्रियैरर्थान्यो न द्वेष्टि न कांक्षती ।\nविष्णोर्मायामिदं पश्यन्स वै भागवतोत्तमः ॥",
    "११-२-५३": "त्रिभुवनविभवहेतवेऽप्यकुण्ठस्मृतिरजितात्मसुरादिभिर्विमृग्यात् ।\nन चलति भगवत्पदारविन्दाल्ल‍वनिमिषार्धमपि यः स वैष्णवाग्य्रः ॥",
    "११-२-५५": "विसृजति हृदयं न यस्य साक्षाद्धरिरवशाभिहितोऽप्यघौघनाशः ।\nप्रणयरसनया धृताङ्‍‍घ्रिपद्मः स भवति भागवतप्रधान उक्तः ॥",
    "११-३-१६": "एषा माया भगवत: सर्गस्थित्यन्तकारिणी ।\nत्रिवर्णा वर्णितास्माभि: किं भूय: श्रोतुमिच्छसि",
    "११-३-१८": "कर्माण्यारभमाणानां दुःखहत्यै सुखाय च ।\nपश्येत् पाकविपर्यासं मिथुनीचारिणां नृणाम् ॥",
    "११-३-२०": "एवं लोकं परं विद्यान्नश्वरं कर्मनिर्मितम् ।\nसतुल्यातिशयध्वंसं यथा मण्डलवर्तिनाम् ॥",
    "११-३-२१": "तस्माद् गुरुं प्रपद्येत जिज्ञासुः श्रेय उत्तमम् ।\nशाब्दे परे च निष्णातं ब्रह्मण्युपशमाश्रयम् ॥",
    "११-३-२७": "श्रवणं कीर्तनं ध्यानं हरेरद्भ‍ुतकर्मणः ।\nजन्मकर्मगुणानां च तदर्थेऽखिलचेष्टितम् ॥",
    "११-३-३१": "स्मरन्तः स्मारयन्तश्च मिथोऽघौघहरं हरिम् ।\nभक्त्या सञ्जातया भक्त्या बिभ्रत्युत्पुलकां तनुम् ॥",
    "११-३-४३": "कर्माकर्मविकर्मेति वेदवादो न लौकिकः ।\nवेदस्य चेश्वरात्मत्वात् तत्र मुह्यन्ति सूरयः ॥",
    "११-३-४४": "परोक्षवादो वेदोऽयं बालानामनुशासनम् ।\nकर्ममोक्षाय कर्माणि विधत्ते ह्यगदं यथा ॥",
    "११-४-२": "यो वा अनन्तस्य गुणाननन्ताननुक्रमिष्यन् स तु बालबुद्धिः ।\nरजांसि भूमेर्गणयेत् कथञ्चित् कालेन नैवाखिलशक्तिधाम्नः ॥",
    "११-५-४१": "देवर्षिभूताप्तनृणां पितृणां न किङ्करो नायमृणी च राजन् ।\nसर्वात्मना यः शरणं शरण्यं गतो मुकुन्दं परिहृत्य कर्तम् ॥",
    "११-५-४२": "स्वपादमूलं भजतः प्रियस्य त्यक्तान्यभावस्य हरिः परेशः ।\nविकर्म यच्चोत्पतितं कथञ्चिद् धुनोति सर्वं हृदि सन्निविष्टः ॥",
    "११-६-४६": "त्वयोपभुक्तस्रग्गन्धवासोऽलङ्कारचर्चिता: ।\nउच्छिष्टभोजिनो दासास्तव मायां जयेमहि ॥",
    "११-९-२७": "जिह्वैकतोऽमुमपकर्षति कर्हि तर्षा शिश्न‍ोऽन्यतस्त्वगुदरं श्रवणं कुतश्चित् ।\nघ्राणोऽन्यतश्चपलद‍ृक् क्व‍ च कर्मशक्तिर्बह्व्यः सपत्न्‍य इव गेहपतिं लुनन्ति ॥",
    "११-१०-२६": "तावत् प्रमोदते स्वर्गे यावत् पुण्यं समाप्यते ।\nक्षीणपुण्यः पतत्यर्वागनिच्छन् कालचालितः ॥",
    "११-११-६": "सुपर्णावेतौ सद‍ृशौ सखायौयद‍ृच्छयैतौ कृतनीडौ च वृक्षे ।\nएकस्तयो: खादति पिप्पलान्न-मन्यो निरन्नोऽपि बलेन भूयान्",
    "११-११-१८": "शब्द ब्रह्मणि निष्णातो न निष्णायात् परे यदि ।\nश्रमस्तस्य श्रमफलो ह्यधेनुमिव रक्षतः ॥",
    "११-११-२०": "यस्यां न मे पावनमङ्ग कर्मस्थित्युद्भ‍वप्राणनिरोधमस्य ।\nलीलावतारेप्सितजन्म वा स्याद्वन्ध्यां गिरं तां बिभृयान्न धीर:",
    "११-११-२८": "त्वं ब्रह्म परमं व्योम पुरुष: प्रकृते: पर: ।\nअवतीर्णोऽसि भगवन् स्वेच्छोपात्तपृथग्वपु: ॥",
    "११-११-३२": "आज्ञायैवं गुणान् दोषान् मयादिष्टानपि स्वकान् ।\nधर्मान् सन्त्यज्य यः सर्वान् मां भजेत सत् सत्मः ॥",
    "११-११-३३": "ज्ञात्वाऽज्ञात्वाथ ये वै मां यावान् यश्चास्मि याद‍ृशः ।\nभजन्त्यनन्यभावेन ते मे भक्ततमा मताः ॥",
    "११-११-४१": "मल्लिङ्गमद्भ‍क्तजनदर्शनस्पर्शनार्चनम् ।\nपरिचर्या स्तुति: प्रह्वगुणकर्मानुकीर्तनम्",
    "११-१२-८": "केवलेन हि भावेन गोप्यो गावो नगा मृगाः ।\nयेऽन्ये मूढधियो नागाः सिद्धा मामीयुरञ्जसा ॥",
    "११-१२-१३": "मत्कामा रमणं जारमस्वरूपविदोऽबलाः ।\nब्रह्म मां परमं प्रापुः सङ्गाच्छतसहस्रशः ॥",
    "११-१२-१४": "तस्मात्त्वमुद्धवोत्सृज्य चोदनां प्रतिचोदनाम् ।\nप्रवृत्तिं च निवृत्तिं च श्रोतव्यं श्रुतमेव च ॥",
    "११-१२-१५": "मामेकमेव शरणमात्मानं सर्वदेहिनाम् ।\nयाहि सर्वात्मभावेन मया स्या ह्यकुतोभयः ॥",
    "११-१३-१४": "एतावान् योग आदिष्टो मच्छिष्यैः सनकादिभिः ।\nसर्वतो मन आकृष्य मय्यद्धावेश्यते यथा ॥",
    "११-१४-१": "वदन्ति कृष्ण श्रेयांसि बहूनि ब्रह्मवादिनः ।\nतेषां विकल्पप्राधान्यमुताहो एकमुख्यता ॥",
    "११-१४-३": "कालेन नष्टा प्रलये वाणीयं वेदसंज्ञिता ।\nमयादौ ब्रह्मणे प्रोक्ता धर्मो यस्यां मदात्मकः ॥",
    "११-१४-६": "किन्देवाः किन्नरा नागा रक्षःकिम्पुरुषादयः ।\nवह्नयस्तेषां प्रकृतयो रजःसत्त्वतमोभुवः ॥",
    "११-१४-८": "एवं प्रकृतिवैचित्र्याद् भिद्यन्ते मतयो नृणाम् ।\nपारम्पर्येण केषाञ्चित् पाषण्डमतयोऽपरे ॥",
    "११-१४-९": "मन्मायामोहितधियः पुरुषाः पुरुषर्षभ ।\nश्रेयो वदन्त्यनेकान्तं यथाकर्म यथारुचि ॥",
    "११-१४-१०": "धर्ममेके यशश्चान्ये कामं सत्यं दमं शमम् ।\nअन्ये वदन्ति स्वार्थं वा ऐश्व‍‍र्यं त्यागभोजनम् ।\nकेचिद् यज्ञं तपो दानं व्रतानि नियमान् यमान् ॥",
    "११-१४-११": "आद्यन्तवन्त एवैषां लोकाः कर्मविनिर्मिताः ।\nदुःखोदर्कास्तमोनिष्ठाः क्षुद्रानन्दाः शुचार्पिताः ॥",
    "११-१४-१४": "न पारमेष्ठ्यं न महेन्द्रधिष्ण्यं न सार्वभौमं न रसाधिपत्यम् ।\nन योगसिद्धीरपुनर्भवं वा मय्यर्पितात्मेच्छति मद्विनान्यत् ॥",
    "११-१४-१५": "न तथा मे प्रियतम आत्मयोनिर्न शङ्करः ।\nन च सङ्कर्षणो न श्रीर्नैवात्मा च यथा भवान् ॥",
    "११-१४-१६": "निरपेक्षं मुनिं शान्तं निर्वैरं समदर्शनम् ।\nअनुव्रजाम्यहं नित्यं पूयेयेत्यङ्‍‍घ्रिरेणुभिः ॥",
    "११-१४-२०": "न साधयति मां योगो न साङ्ख्यं धर्म उद्धव ।\nन स्वाध्यायस्तपस्त्यागो यथा भक्तिर्ममोर्जिता ॥",
    "११-१४-२१": "भक्त्याहमेकया ग्राह्यः श्रद्धयात्मा प्रियः सताम् ।\nभक्तिः पुनाति मन्निष्ठा श्वपाकानपि सम्भवात् ॥",
    "११-१४-२२": "धर्मः सत्यदयोपेतो विद्या वा तपसान्विता ।\nमद्भ‍क्त्यापेतमात्मानं न सम्यक् प्रपुनाति हि ॥",
    "११-१४-२३": "कथं विना रोमहर्षं द्रवता चेतसा विना ।\nविनानन्दाश्रुकलया शुध्येद् भक्त्या विनाशयः ॥",
    "११-१४-२४": "वाग् गद्गदा द्रवते यस्य चित्तं रुदत्यभीक्ष्णं हसति क्व‍‍चिच्च ।\n विलज्ज उद्गायति नृत्यते च मद्भ‍‍क्तियुक्तो भुवनं पुनाति ॥",
    "११-१४-२५": "यथाग्निना हेम मलं जहाति ध्मातं पुनः स्वं भजते च रूपम् ।\nआत्मा च कर्मानुशयं विधूय मद्भ‍‍क्तियोगेन भजत्यथो माम् ॥",
    "११-१४-२६": "यथा यथात्मा परिमृज्यतेऽसौ मत्पुण्यगाथाश्रवणाभिधानैः ।\nतथा तथा पश्यति वस्तु सूक्ष्मं चक्षुर्यथैवाञ्जनसम्प्रयुक्तम् ॥",
    "११-१४-२७": "विषयान् ध्यायतश्चित्तं विषयेषु विषज्जते ।\nमामनुस्मरतश्चित्तं मय्येव प्रविलीयते ॥",
    "११-१६-११": "गुणिनामप्यहं सूत्रं महतां च महानहम् ।\nसूक्ष्माणामप्यहं जीवो दुर्जयानामहं मनः ॥",
    "११-१६-३५": "ब्रह्मण्यानां बलिरहं वीराणामहमर्जुनः ।\nभूतानां स्थितिरुत्पत्तिरहं वै प्रतिसङ्क्रमः ॥",
    "११-१७-२७": "आचार्यं मां विजानीयान्नावमन्येत कर्हिचित् ।\nन मर्त्यबुद्ध्यासूयेत सर्वदेवमयो गुरुः ॥",
    "११-१७-५३": "पुत्रदाराप्तबन्धूनां सङ्गमः पान्थसङ्गमः ।\nअनुदेहं वियन्त्येते स्वप्नो निद्रानुगो यथा ॥",
    "११-१७-५४": "इत्थं परिमृशन्मुक्तो गृहेष्वतिथिवद् वसन् ।\nन गृहैरनुबध्येत निर्ममो निरहङ्कृत: ",
    "११-१८-२९": "बुधो बालकवत् क्रीडेत् कुशलो जडवच्चरेत् ।\nवदेदुन्मत्तवद् विद्वान् गोचर्यां नैगमश्चरेत् ॥",
    "११-१८-४३": "ब्रह्मचर्यं तपः शौचं सन्तोषो भूतसौहृदम् ।\nगृहस्थस्याप्यृतौ गन्तुः सर्वेषां मदुपासनम् ॥",
    "११-१९-२": "ज्ञानिनस्त्वहमेवेष्टः स्वार्थो हेतुश्च सम्मतः ।\nस्वर्गश्चैवापवर्गश्च नान्योऽर्थो मद‍ृते प्रियः ॥",
    "११-१९-५": "तस्माज्ज्ञानेन सहितं ज्ञात्वा स्वात्मानमुद्धव ।\nज्ञानविज्ञानसम्पन्नो भज मां भक्तिभावतः ॥",
    "११-१९-१८": "कर्मणां परिणामित्वादाविरिञ्च्यादमङ्गलम् ।\nविपश्चिन्नश्वरं पश्येदद‍ृष्टमपि द‍ृष्टवत् ॥",
    "११-१९-२१": "आदरः परिचर्यायां सर्वाङ्गैरभिवन्दनम् ।\nमद्भक्तपूजाभ्यधिका सर्वभूतेषु मन्मतिः ॥",
    "११-१९-२७": "धर्मो मद्भ‍‍क्तिकृत् प्रोक्तो ज्ञानं चैकात्म्यदर्शनम् ।\nगुणेष्वसङ्गो वैराग्यमैश्वर्यं चाणिमादयः ॥",
    "११-१९-३१": "कः पण्डितः कश्च मूर्खः कः पन्था उत्पथश्च कः ।\nकः स्वर्गो नरकः कः स्वित् को बन्धुरुत किं गृहम् ॥",
    "११-१९-४२": "मूर्खो देहाद्यहंबुद्धिः पन्था मन्निगमः स्मृतः ।\nउत्पथश्चित्तविक्षेपः स्वर्गः सत्त्वगुणोदयः ॥",
    "११-२०-६": "योगास्त्रयो मया प्रोक्ता नृणां श्रेयोविधित्सया ।\nज्ञानं कर्म च भक्तिश्च नोपायोऽन्योऽस्ति कुत्रचित् ॥",
    "११-२०-७": "निर्विण्णानां ज्ञानयोगो न्यासिनामिह कर्मसु ।\nतेष्वनिर्विण्णचित्तानां कर्मयोगस्तु कामिनाम् ॥",
    "११-२०-८": "यद‍ृच्छया मत्कथादौ जातश्रद्धस्तु यः पुमान् ।\nन निर्विण्णो नातिसक्तो भक्तियोगोऽस्य सिद्धिदः ॥",
    "११-२०-१२": "स्वर्गिणोऽप्येतमिच्छन्ति लोकं निरयिणस्तथा ।\nसाधकं ज्ञानभक्तिभ्यामुभयं तदसाधकम् ॥",
    "११-२०-१३": "न नरः स्वर्गतिं काङ्‍क्षेन्नारकीं वा विचक्षणः ।\nनेमं लोकं च काङ्‍क्षेत देहावेशात् प्रमाद्यति ॥",
    "११-२०-३०": "भिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि मयि द‍ृष्टेऽखिलात्मनि ॥",
    "११-२०-३१": "तस्मान्मद्भ‍‍क्तियुक्तस्य योगिनो वै मदात्मन: ।\nन ज्ञानं न च वैराग्यं प्राय: श्रेयो भवेदिह ॥",
    "११-२०-३२": "यत्कर्मभिर्यत्तपसा ज्ञानवैराग्यतश्च यत् ।\nयोगेन सांख्यधर्मेण श्रेयोभिरितरैरपि ॥",
    "११-२०-३३": "सर्वं मद्भ‍‍क्तियोगेन मद्भ‍क्तो लभतेऽञ्जसा ।\nस्वर्गापवर्गं मद्धाम कथञ्चिद् यदि वाञ्छति ॥",
    "११-२०-३६": "न मय्येकान्तभक्तानां गुणदोषोद्भ‍वा गुणा: ।\nसाधूनां समचित्तानां बुद्धे: परमुपेयुषाम्",
    "११-२१-१५": "मन्त्रस्य च परिज्ञानं कर्मशुद्धिर्मदर्पणम् ।\nधर्मः सम्पद्यते षड्‌भिरधर्मस्तु विपर्ययः ॥",
    "११-२१-३५": "वेदा ब्रह्मात्मविषयास्‍त्रिकाण्डविषया इमे ।\nपरोक्षवादा ऋषयः परोक्षं मम च प्रियम् ॥",
    "११-२१-३६": "शब्दब्रह्म सुदुर्बोधं प्राणेन्द्रियमनोमयम् ।\nअनन्तपारं गम्भीरं दुर्विगाह्यं समुद्रवत् ॥",
    "११-२१-४२": "किं विधत्ते किमाचष्टे किमनूद्य विकल्पयेत् ।\nइत्यस्या हृदयं लोके नान्यो मद् वेद कश्चन ॥",
    "११-२१-४३": "मां विधत्तेऽभिधत्ते मां विकल्प्यापोह्यते त्वहम् ।\nएतावान् सर्ववेदार्थः शब्द आस्थाय मां भिदाम् ।\nमायामात्रमनूद्यान्ते प्रतिषिध्य प्रसीदति ॥",
    "११-२२-६": "परस्परानुप्रवेशात् तत्त्वानां पुरुषर्षभ ।\nपौर्वापर्यप्रसङ्ख्यानं यथा वक्तुर्विवक्षितम् ",
    "११-२३-१७": "अर्थस्य साधने सिद्धे उत्कर्षे रक्षणे व्यये ।\nनाशोपभोग आयासस्‍‍‍‍‍त्रासश्चिन्ता भ्रमो नृणाम् ॥",
    "११-२३-४३": "नायं जनो मे सुखदुःखहेतुर्न देवतात्मा ग्रहकर्मकालाः ।\nमनः परं कारणमामनन्ति संसारचक्रं परिवर्तयेद् यत् ॥\n",
    "११-२५-२२": "सत्त्वे प्रलीनाः स्वर्यान्ति नरलोकं रजोलयाः ।\nतमोलयास्तु निरयं यान्ति मामेव निर्गुणाः ॥",
    "११-२५-२४": "कैवल्यं सात्त्विकं ज्ञानं रजो वैकल्पिकं च यत् ।\nप्राकृतं तामसं ज्ञानं मन्निष्ठं निर्गुणं स्मृतम् ॥",
    "११-२५-२९": "सात्त्विकं सुखमात्मोत्थं विषयोत्थं तु राजसम् ।\nतामसं मोहदैन्योत्थं निर्गुणं मदपाश्रयम् ॥",
    "११-२६-१": "मल्ल‍क्षणमिमं कायं लब्ध्वा मद्धर्म आस्थितः ।\nआनन्दं परमात्मानमात्मस्थं समुपैति माम् ॥",
    "११-२६-३४": "सन्तो दिशन्ति चक्षूंषि बहिरर्कः समुत्थितः ।\nदेवता बान्धवाः सन्तः सन्त आत्माहमेव च ॥",
    "११-२७-६": "न ह्यन्तोऽनन्तपारस्य कर्मकाण्डस्य चोद्धव ।\nसङ्‌क्षिप्तं वर्णयिष्यामि यथावदनुपूर्वशः ॥",
    "११-२७-११": "स्वच्छन्दोपात्तदेहाय विशुद्धज्ञानमूर्तये । सर्वस्मै सर्वबीजाय सर्वभूतात्मने नम: ॥",
    "११-२७-१२": "शैली दारुमयी लौही लेप्या लेख्या च सैकती ।\nमनोमयी मणिमयी प्रतिमाष्टविधा स्मृता ॥",
    "११-२९-१": "सुदुश्चरामिमां मन्ये योगचर्यामनात्मनः ।\nयथाञ्जसा पुमान् सिद्ध्येत् तन्मे ब्रूह्यञ्जसाच्युत ॥",
    "११-२९-३": "अथात आनन्ददुघं पदाम्बुजं हंसाः श्रयेरन्नरविन्दलोचन ।\nसुखं नु विश्वेश्वर योगकर्मभिस्त्वन्माययामी विहता न मानिनः ॥",
    "११-२९-३४": "मर्त्यो यदा त्यक्तसमस्तकर्मा निवेदितात्मा विचिकीर्षितो मे ।\nतदामृतत्त्वं प्रतिपद्यमानो मयात्मभूयाय च कल्पते वै ॥",
    "११-३१-६": "लोकाभिरामां स्वतनुं धारणाध्यानमङ्गलम् ।\nयोगधारणयाग्नेय्यादग्ध्वा धामाविशत् स्वकम् ॥",
    "११-३१-९": "सौदामन्या यथाऽऽकाशे यान्त्या हित्वाभ्रमण्डलम् ।\nगतिर्न लक्ष्यते मर्त्यैस्तथा कृष्णस्य दैवतै: ॥ ",
    "११-३१-१२": "मर्त्येन यो गुरुसुतं यमलोकनीतं त्वां चानयच्छरणद: परमास्‍त्रदग्धम् ।\nजिग्येऽन्तकान्तकमपीशमसावनीश: किं स्वावने स्वरनयन्मृगयुं सदेहम् ॥",
    "१२-३-५२": "कृते यद् ध्यायतो विष्णुं त्रेतायां यजतो मखैः ।\nद्वापरे परिचर्यायां कलौ तद्धरिकीर्तनात् ॥",
    "१२-६-२५": "जीवितं मरणं जन्तोर्गतिः स्वेनैव कर्मणा ।\nराजंस्ततोऽन्यो नास्त्यस्य प्रदाता सुखदुःखयोः ॥",
    "१२-१२-४८": "मृषा गिरस्ता ह्यसतीरसत्कथान कथ्यते यद् भगवानधोक्षज: ।\nतदेव सत्यं तदुहैव मङ्गलंतदेव पुण्यं भगवद्गुणोदयम्",
    "१२-१२-५२": "नैष्कर्म्यमप्यच्युत भाववर्जितं न शोभते ज्ञानमलं निरञ्जनम् ।\nकुतः पुनः शश्वदभद्रमीश्वरे न चार्पितं कर्म यदप्यकारणम् ॥",
    "१२-१२-५३": "यशः श्रियामेव परिश्रमः परो वर्णाश्रमाचारतपः श्रुतादिषु ।\nअविस्मृतिः श्रीधरपादपद्मयोर्गुणानुवादश्रवणादरादिभिः ॥",
    "१२-१२-५४": "अविस्मृतिः कृष्णपदारविन्दयोः क्षिणोत्यभद्राणि च शं तनोति ।\nसत्त्वस्य शुद्धिं परमात्मभक्तिं ज्ञानं च विज्ञानविरागयुक्तम् ॥",
    "१२-१२-६८": "स्वसुखनिभृतचेतास्तद्वय‍ुदस्तान्यभावो-ऽप्यजितरुचिरलीलाकृष्टसारस्तदीयम् ।\nव्यतनुत कृपया यस्तत्त्वदीपं पुराणंतमखिलवृजिनघ्नं व्याससूनुं नतोऽस्मि",
    "१२-१२-६९": "स्वसुखनिभृतचेतास्तद्वय‍ुदस्तान्यभावो ऽप्यजितरुचिरलीलाकृष्टसारस्तदीयम् ।\nव्यतनुत कृपया यस्तत्त्वदीपं पुराणं तमखिलवृजिनघ्नं व्याससूनुं नतोऽस्मि",
    "१२-१३-१५": "सर्ववेदान्तसारं हि श्रीभागवतमिष्यते ।\nतद्रसामृततृप्तस्य नान्यत्र स्याद्रतिः क्‍वचित् ॥",
    "१२-१३-१६": "निम्नगानां यथा गङ्गा देवानामच्युतो यथा ।\nवैष्णवानां यथा शम्भुः पुराणानामिदं तथा ॥",
    "१२-१३-१८": "श्रीमद्भ‍ागवतं पुराणममलं यद्वैष्णवानां प्रियं यस्मिन् पारमहंस्यमेकममलं ज्ञानं परं गीयते ।\nतत्र ज्ञानविरागभक्तिसहितं नैष्कर्म्यमाविष्कृतं तच् छृण्वन् विपठन् विचारण परो भक्त्या विमुच्येन् नरः ॥",
    "१२-१३-१९": "कस्मै येन विभासितोऽयमतुलो ज्ञानप्रदीप: पुरातद्रूपेण च नारदाय मुनये कृष्णाय तद्रूपिणा ।\nयोगीन्द्राय तदात्मनाथ भगवद्राताय कारुण्यत-स्तच्छुद्धं विमलं विशोकममृतं सत्यं परं धीमहि",
    "१२-१३-२१": "योगीन्द्राय नमस्तस्मै शुकाय ब्रह्मरूपिणे ।\nसंसारसर्पदष्टं यो विष्णुरातममूमुचत्"
}